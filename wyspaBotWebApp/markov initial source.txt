Rok 1984
Orwell George
CZĘŚĆ PIERWSZA
1
Był jasny, zimny dzień kwietniowy i zegary biły trzynastą
Winston Smith, z głową wtuloną w ramiona dla osłony przed tnącym wiatrem, wślizgnął się przez szklane drzwi do Bloku Zwycięstwa, ale nie dość szybko, by powstrzymać tuman ziarnistego pyłu, który wtargnął za nim do środka
Klatka schodowa cuchnęła gotowaną kapustą i starymi, butwiejącymi wycieraczkami
Na jednym jej końcu wisiał barwny plakat, zbyt wielki do eksponowania w ciasnym wnętrzu
Przedstawiał tylko ogromną twarz, przeszło metrowej szerokości: przystojną, czerstwą twarz mniej więcej czterdziestopięcioletniego mężczyzny z sutym czarnym wąsem
Winston skierował się w stronę schodów
Sprawdzanie, czy winda działa, nie miało żadnego sensu
Nawet w najlepszych okresach rzadko bywała czynna, obecnie zaś, w ramach oszczędności związanych z przygotowaniami do Tygodnia Nienawiści, nie włączano prądu przed zmrokiem
Winston mieszkał na siódmym piętrze, a ponieważ miał już trzydzieści dziewięć lat i owrzodzenia żylakowe na prawej nodze powyżej kostki, wspinał się wolno, kilka razy odpoczywając po drodze
Na każdym piętrze, na wprost drzwi windy, spoglądał ze ściany plakat z ogromną twarzą
Była tak namalowana, że oczy mężczyzny zdawały się śledzić każdy ruch przechodzącego
WIELKI BRAT PATRZY, głosił napis u dołu plakatu
W mieszkaniu przejęty głos czytał kolumny cyfr dotyczące wytopu surówki
Wydobywał się z podłużnej metalowej płyty przypominającej matowe lustro, wmontowanej w ścianę po prawej
Winston obrócił pokrętło i głos nieco przycichł, lecz mimo to każde słowo dobiegało wyraźnie
Urządzenie (nazywane teleekranem) można było ściszyć, ale nie wyłączyć
Winston podszedł do okna: drobna, mizerna postać, której chudość podkreślał jeszcze granatowy kombinezon, ubiór członka partii
Mężczyzna miał bardzo jasne włosy, cerę z natury rumianą, a skórę szorstką od chropowatego mydła, tępych żyletek i niedawnych mrozów
Świat na zewnątrz, nawet oglądany przez zamknięte okno, tchnął chłodem
W dole, na ulicy, podmuchy wiatru wprawiały w wir kurz i skrawki papieru, a choć świeciło słońce, niebo miało barwę stali; wszystko było jakby pozbawione koloru — z wyjątkiem porozlepianych wszędzie dookoła plakatów
Wąsata twarz patrzyła z każdej lepiej wyeksponowanej powierzchni
Jeden plakat wisiał na fasadzie domu dokładnie naprzeciwko
WIELKI BRAT PATRZY, głosił napis, a ciemne oczy wwiercały się w oczy Winstona
Niżej, na poziomie ulicy, inny plakat, z naderwanym rogiem, trzepotał bezładnie na wietrze, to odkrywając, to zasłaniając pojedyncze słowo ANGSOC
W oddali helikopter zniżył się pomiędzy dachy, zawisł na moment niczym mucha mięsna, po czym poderwał się i odleciał, zataczając łuk
Był to patrol policji, szpiegujący mieszkańców przez okna
Ale zwykła policja to pestka
Prawdziwą grozą napawała Policja Myśli
Za plecami Winstona głos płynący z teleekranu wciąż trajkotał o wytopie surówki i przekroczeniu Dziewiątego Planu Trzyletniego
Teleekran służył równocześnie za odbiornik i nadajnik, dostatecznie czuły, żeby wychwycić każdy dźwięk głośniejszy od zniżonego szeptu; co więcej, jak długo Winston pozostawał w zasięgu metalowej płyty, był nie tylko słyszalny, lecz także widoczny
Nikt oczywiście nie wiedział, czy w danym momencie jest obserwowany
Snuto jedynie domysły, jak często i według jakich zasad Policja Myśli prowadzi inwigilację
Nie sposób też było wykluczyć, że przez cały czas nadzoruje wszystkich
Tak czy inaczej, mogła się włączyć w dowolny kanał, kiedy tylko chciała
Pozostawało więc żyć z założeniem — i żyło się, z nawyku, który przeszedł w odruch — iż każde słowo jest podsłuchiwane, a każdy ruch pilnie śledzony, chyba że w pomieszczeniu panuje akurat mrok
Winston stał tyłem do teleekranu
Tak było bezpieczniej, choć — jak wiedział — z pleców też można wiele wyczytać
Kilometr dalej potężny biały gmach Ministerstwa Prawdy, jego miejsce pracy, górował nad ponurym krajobrazem
I to jest Londyn, pomyślał z niejasną odrazą, główne miasto Pasa Startowego Jeden, trzeciej pod względem zaludnienia prowincji Oceanii
Usiłował wydobyć z pamięci jakieś wspomnienia z dzieciństwa, żeby się przekonać, czy Londyn zawsze wyglądał tak samo
Czy zawsze widziało się tu tylko rzędy sypiących się dziewiętnastowiecznych czynszówek o ścianach podpartych stemplami, oknach pozatykanych kawałkami dykty, dachach łatanych blachą falistą oraz rachityczne, walące się murki między ogródkami? I te porośnięte wierzbówką gruzy zbombardowanych domów, nad którymi unoszą się tumany białego pyłu, lub tereny doszczętnie zniszczone przez bomby, gdzie zaraz wyrosły kolonie nędznych drewnianych chat, istnych kurników? Wysiłki Winstona były jednak daremne, nie potrafił sobie nic przypomnieć; z dzieciństwa pozostała mu w pamięci tylko seria świetlistych obrazów, pozbawionych tła i sensu
Gmach Ministerstwa Prawdy — w nowomowie[1] Miniprawd — odbijał zdecydowanie od wszystkich innych budowli w okolicy
Była to ogromna piramida z lśniącego białego betonu, pnąca się tarasami w górę na wysokość trzystu metrów
Z okna swojego mieszkania Winston widział wyraźnie trzy hasła Partii, wymalowane starannie na białej fasadzie:
WOJNA TO POKÓJ
WOLNOŚĆ TO NIEWOLA
IGNORANCJA TO SIŁA
Mówiono, że gmach Ministerstwa Prawdy ma trzy tysiące pomieszczeń nad ziemią i tyleż samo pod ziemią
W Londynie istniały jeszcze tylko trzy budynki o podobnych rozmiarach i zbliżonym wyglądzie
Tak górowały nad resztą miasta, że z dachu Bloku Zwycięstwa dostrzegało się je wszystkie równocześnie
Mieściły cztery ministerstwa, składające się na aparat rządowy: Ministerstwo Prawdy, któremu podlegała prasa, rozrywka, oświata i sztuka, Ministerstwo Pokoju, które zajmowało się prowadzeniem wojny, Ministerstwo Miłości, które pilnowało ładu i porządku, wreszcie Ministerstwo Obfitości, sprawujące pieczę nad gospodarką
Ich nazwy, w nowomowie, brzmiały następująco: Miniprawd, Minipax, Minimiło i Miniobfi
Największą grozę budziło Ministerstwo Miłości
Gmach ten w ogóle nie miał okien
Winston nigdy nie był ani w środku gmachu, ani też bliżej niż pół kilometra od niego
Na teren Ministerstwa wpuszczano jedynie w sprawach służbowych, lecz nawet wówczas interesant musiał pokonywać labirynt zasieków, stalowych bram i ukrytych stanowisk karabinów maszynowych
Także ulice w pobliżu patrolowali gorylowaci strażnicy w czarnych mundurach, uzbrojeni w rozsuwane pałki
Winston odwrócił się gwałtownie
Wcześniej przybrał wyraz spokojnego optymizmu, jaki najbezpieczniej było przyjąć, stojąc przodem do teleekranu
Przemierzył pokój i wszedł do maleńkiej kuchni
Chcąc wrócić do mieszkania w czasie przerwy obiadowej, zrezygnował z posiłku w stołówce ministerstwa, chociaż wiedział, iż w domu nie ma nic do jedzenia oprócz kawałka ciemnego chleba, który musi sobie zostawić na jutrzejsze śniadanie
Zdjął z półki butelkę bezbarwnego płynu ze zwykłą białą etykietą opatrzoną napisem DŻIN ZWYCIĘSTWA
Trunek wydzielał mdłą, oleistą woń, niczym chińska wódka pędzona z ryżu
Winston nalał sobie prawie pełną filiżankę i pokonując wstręt, opróżnił ją jednym haustem, jakby pił lekarstwo
Twarz natychmiast mu spurpurowiała, oczy zaszły łzami
Dżin miał smak kwasu azotowego, a w dodatku człowiek po każdym łyku czuł się tak, jakby dostał w łeb gumową pałką
Jednakże w następnej chwili palenie w żołądku nieco zelżało i świat wydał się Winstonowi weselszy
Wydobył papierosa z pomiętej paczki z napisem PAPIEROSY ZWYCIĘSTWA i niebacznie uniósł go pionowo, co sprawiło, że cały tytoń wysypał się na podłogę
Z następnym poszło mu lepiej
Wrócił do pokoju i usiadł przy stoliku na lewo od teleekranu
Wyjął z szuflady obsadkę, butelkę atramentu oraz czysty gruby zeszyt o marmurkowej okładce i czerwonym grzbiecie
Z niewiadomego powodu teleekran znajdował się w dziwnym miejscu
Zamiast, jak w innych mieszkaniach, tkwić na ścianie bocznej, skąd roztaczał się widok na cały pokój, wmontowany był pośrodku najdłuższej ściany, dokładnie na wprost okna
Po jednej jego stronie mieściła się płytka wnęka, w której teraz siedział Winston, a którą — gdy budowano blok — przeznaczono zapewne na regał z książkami
Siedząc we wnęce, cofnięty jak najgłębiej, Winston znajdował się poza polem widzenia teleekranu
Wciąż, oczywiście, było go słychać, lecz dopóki się nie podnosił, pozostawał niewidoczny
W pewnej mierze to niezwykły układ pokoju podsunął mu pomysł, do którego realizacji właśnie się zabierał
Głównie jednak podsunął mu go zeszyt wyjęty przed chwilą z szuflady
Był to wyjątkowo piękny zeszyt, choć o kartkach nieco pożółkłych ze starości
Takiego gładkiego, kremowego papieru nie produkowano od ponad czterdziestu lat
Winston podejrzewał nawet, że zeszyt jest znacznie starszy
Dostrzegł go na wystawie ubogiego sklepiku z rupieciami w jednej z bardziej obskurnych dzielnic miasta (gdzie dokładnie, już teraz nie pamiętał) i natychmiast zapragnął go mieć
Członkowie partii nie powinni zaopatrywać się w zwykłych sklepach (czyli „dokonywać transakcji wolnorynkowych”), lecz rozporządzenia tego nie przestrzegano zbyt surowo, gdyż wielu artykułów, takich jak sznurowadła i żyletki, nie sposób było zdobyć w żaden inny sposób
Rozejrzał się szybko po ulicy, a następnie wślizgnął do sklepiku i kupił zeszyt za dwa i pół dolara, nawet nie zastanawiając się po co
Niosąc go w teczce do domu, czuł się jak winowajca
Samo posiadanie czystego zeszytu mogło bowiem budzić podejrzenia
Teraz zabierał się do pisania pamiętnika
Nie było to zakazane (nic nie było zakazane, gdyż wszelkie prawa dawno już zniesiono), ale nie wątpił, że jeśli go nakryją, dostanie karę śmierci lub przynajmniej dwadzieścia pięć lat ciężkich robót
Włożył do obsadki stalówkę i possał przez chwilę, żeby ją oczyścić
Pióra, archaicznego narzędzia, rzadko używano nawet do składania podpisów, ale zdobył je — potajemnie i z pewnym trudem — ponieważ uznał, że piękny kremowy papier zasługuje na coś lepszego niż drapanie kopiowym ołówkiem
Prawdę mówiąc, nie nawykł do ręcznego pisania
Poza krótkimi notatkami na ogół dyktowało się wszystko do mowopisu; teraz jednak Winston z oczywistych względów nie mógł wykorzystać tego urządzenia do swoich celów
Zanurzył stalówkę w atramencie i zawahał się
Poczuł skurcz kiszek
Skreślenie pierwszego słowa to decydujący krok
Drobnymi, niezgrabnymi literami napisał:
4 kwietnia 1984
Odchylił się do tyłu
Ogarnęło go poczucie totalnej bezradności
Wcale nie był przekonany, czy rzeczywiście jest rok 1984
Wydawało mu się to całkiem prawdopodobne, gdyż raczej nie wątpił, że ma trzydzieści dziewięć lat, a wiedział, że urodził się albo w 1944, albo w 1945; jednakże w obecnych czasach nie dało się określić żadnej daty z większą dokładnością niż do roku lub dwóch
Dla kogo, zaczął się nagle zastanawiać, piszę ten pamiętnik? Dla przyszłości, dla jeszcze nie narodzonych pokoleń
Jego myśli wirowały przez moment wokół niepewnej daty zapisanej na kartce, aż naraz wyłoniło się spośród nich jedno z ulubionych pojęć nowomowy: dwójmyślenie
Po raz pierwszy pojął ogrom swojego przedsięwzięcia
Jak można porozumieć się z przyszłością? Jest to z natury rzeczy niemożliwe
Albo przyszłość okaże się podobna do teraźniejszości, a wówczas nie zechce go słuchać; albo okaże się całkiem inna, a wtedy jego problemy będą dla niej zupełnie niezrozumiałe
Przez pewien czas wpatrywał się tępo w otwarty zeszyt
Z teleekranu rozbrzmiewały teraz przenikliwe tony marsza wojskowego
Najdziwniejsze było to, że nie tylko utracił zdolność formowania myśli, lecz wręcz zapomniał, co zamierzał napisać
Przez długie tygodnie szykował się do tej chwili i nigdy mu nie przyszło do głowy, że będzie potrzebował czegokolwiek poza odwagą
Samo pisanie wydawało się łatwe
Miał jedynie przelać na papier nieprzerwany, gorączkowy monolog, który brzęczał mu w głowie od wielu lat
Ale teraz ucichł zupełnie
W dodatku skóra na nodze wokół owrzodzeń zaczęła Winstona nieznośnie swędzić
Bał się podrapać, bo wówczas zawsze wdawała się infekcja
Mijały sekundy
Nie był świadom niczego oprócz pustej kartki, swędzenia nad kostką, grzmotu muzyki i lekkiego rauszu wywołanego dżinem
Nagle, ogarnięty panicznym strachem, zaczął pisać, tylko częściowo zdając sobie sprawę z tego, co notuje
Nierówne wiersze, kreślone drobnym, dziecinnym pismem, zapełniały stronę, gubiąc najpierw duże litery, a w końcu i znaki przestankowe
4 kwietnia 1984
Wczoraj wieczorem byłem w kinie
Same kroniki wojenne, jedna znakomita, pokazywała bombardowanie statku z, uchodźcami gdzieś na Morzu Śródziemnym
Widownię ubawiły najbardziej ujęcia olbrzymiego tłuściocha uciekającego wpław przed helikopterem, najpierw pokazywano go, jak pluszcze się w wodzie niczym morświn, potem przez, celowniki helikoptera, a potem podziurawionego jak sito, woda wokół niego zaczerwieniła się i nagle zaczął iść na dno, jakby przez te dziury woda wlewała mu się do środka, widownia wyła ze śmiechu, kiedy tonął, potem pokazano łódź, ratunkową z dziećmi, nad którą zawisł helikopter, na dziobie siedziała kobieta w średnim wieku, chyba żydówka, trzymając w ramionach chłopczyka, może trzyletniego, wył z przerażenia i chował głowę między jej piersi, jakby chciał się tam skryć niczym zwierzę w norze, a ona, ta kobieta, tuliła go i uspokajała, choć sama była zielona ze strachu, cały czas zasłaniając go rękoma, jakby mogła ochronić przed kulami, potem helikopter zrzucił na nich 20 kilową bombę niesamowity błysk i łódź, rozpadła się w drzazgi
potem było świetne ujęcie dziecięcej rączki wylatującej w górę hen hen w górę helikopter z kamerą na dziobie musiał to filmować z rzędów dla partyjnych posypały się rzęsiste o klaski ale w części dla proli jakaś kobieta zaczęła się nagle awanturować i wydzierać że nie powinni tego pokazywać nie przy dzieciach że tak nie można nie przy dzieciach nie wolno aż, w końcu policjanci musieli ją wyrzucić z sali wyrzucili ale pewnie nic jej się nie stanie nikogo nie obchodzi co gadają prole typowa reakcja prolki tacy nigdy…
Winston przerwał pisanie, bo chwycił go skurcz w dłoni, Nie miał pojęcia, co go skłoniło do wypisywania podobnych bzdur
Ale stało się coś dziwnego: podczas gdy relacjonował kronikę filmową, zupełnie inne wydarzenie stanęło mu w pamięci, i to tak wyraźnie, że niemal poczuł się na siłach utrwalić je również
Uświadomił sobie, że właśnie z powodu tego wydarzenia nagle zdecydował się wrócić w przerwie do domu i akurat dziś rozpocząć pisanie pamiętnika
Do wydarzenia tego — jeśli coś tak nieuchwytnego można w ogóle nazwać wydarzeniem — doszło dziś rano w ministerstwie
Zbliżała się jedenasta zero zero i w Departamencie Archiwów, gdzie zatrudniony był Winston, w przygotowaniu do Dwóch Minut Nienawiści wyciągnięto już krzesła z poszczególnych przegród i ustawiono na środku sali naprzeciwko wielkiego teleekranu
Winston właśnie zajmował miejsce w jednym ze środkowych rzędów, gdy na salę weszły niespodziewanie dwie osoby
Znał je z widzenia, lecz nigdy nie zamienił z nimi słowa
Pierwszą z nich była dziewczyna, którą często mijał na korytarzu
Nie miał pojęcia, jak się nazywa, ale wiedział, że pracuje w Departamencie Literatury
Prawdopodobnie — ponieważ czasem widywał ją z narzędziami i z rękoma powalanymi smarem — była mechanikiem obsługującym jedną z maszyn piszących powieści
Wyglądała na zuchwałą dziewczynę, na oko dwudziestokilkuletnią, i miała gęste, ciemne włosy, piegowatą twarz oraz szybkie ruchy sportsmenki
Wąska czerwona szarfa, emblemat Młodzieżowej Ligi Antyseksualnej, oplatała ją ciasno w pasie, uwypuklając kształtność sylwetki ukrytej pod kombinezonem
Winston nie cierpiał jej, nienawidził od pierwszego wejrzenia
Doskonale wiedział dlaczego: drażnił go zapał do pieszych wędrówek, hokeja na trawie, zimnych pryszniców i prawomyślność, które zdawały się z niej promieniować
Nie cierpiał wszystkich kobiet, a zwłaszcza młodych i ładnych
Z reguły właśnie kobiety, szczególnie te młode, były najbardziej fanatycznymi zwolennikami Partii, wierzącymi ślepo w budujące slogany, ochoczo szpiegującymi wszystkich dookoła i węszącymi najdrobniejsze przejawy nieortodoksyjności
Ta zaś sprawiała wrażenie bardziej niebezpiecznej od innych
Raz, kiedy mijali się na korytarzu, posłała mu z ukosa szybkie spojrzenie, które przewierciło go niemal na wylot i przejęło panicznym lękiem
Przyszło mu do głowy, że dziewczyna jest agentką Policji Myśli
Chociaż było to mało prawdopodobne, zawsze odczuwał dziwny niepokój, w którym strach mieszał się z wrogością, ilekroć znajdowała się w pobliżu
Drugą osobą był mężczyzna nazwiskiem O’Brien, członek Wewnętrznej Partii, piastujący tak ważną i wysoką funkcję, że Winston miał jedynie mgliste pojęcie, na czym ona polega
Na widok zbliżającego się czarnego kombinezonu członka Wewnętrznej Partii wśród osób zgromadzonych przy krzesłach momentalnie zapanowała cisza
O’Brien, postawny, tęgi mężczyzna o byczym karku i pospolitej, wyrazistej, wiecznie nasrożonej twarzy, mimo swego groźnego wyglądu nie pozbawiony był pewnego uroku
Sposób, w jaki poprawiał na nosie okulary, miał w sobie coś autentycznie rozbrajającego, a zarazem niezwykle kulturalnego
Gdyby ktoś jeszcze rozumował w podobnych kategoriach, gest ten przywodziłby na myśl szlachcica z osiemnastego wieku, częstującego znajomych tabaką
Winston widział O’Briena z dziesięć razy w ciągu tyluż lat
Coś go przyciągało do niego, i to nie tylko ów dziwny kontrast między uprzejmym sposobem bycia a wyglądem zawodowego zapaśnika
Chodziło raczej o skryte przeświadczenie — nawet nie tyle przeświadczenie, ile nadzieję — że polityczna ortodoksyjność O’Briena jest daleka od doskonałości
Coś w jego twarzy sugerowało to nieodparcie
Możliwe jednak, iż na obliczu O’Briena nie malował się brak ortodoksyjności, lecz po prostu inteligencja
W każdym razie sprawiał wrażenie człowieka, z którym można by porozmawiać, gdyby udało się oszukać teleekrany i znaleźć z nim sam na sam
Winston nie uczynił nigdy najmniejszej próby, by sprawdzić swoje podejrzenia; zresztą nie miał jak
O’Brien spojrzał na zegarek i widząc, że dochodzi jedenasta zero zero, postanowił zostać w Departamencie Archiwów na Dwie Minuty Nienawiści
Zajął miejsce w tym samym rzędzie co Winston, kilka krzeseł dalej
Między nimi siedziała drobna rudawa blondynka, która pracowała w przegrodzie sąsiadującej z przegrodą Winstona
Dziewczyna o ciemnych włosach usiadła bezpośrednio za Winstonem
W następnej sekundzie z wielkiego teleekranu na końcu sali popłynął ohydny zgryźliwy głos, przypominający warkot jakiejś potwornej nie naoliwionej maszyny, głos tak koszmarny, że słuchaczy bolały zęby i ciarki przechodziły im po grzbiecie
Zaczęła się Nienawiść
Jak zwykle, na ekran wypłynęła twarz Emmanuela Goldsteina, Wroga Ludu
Wśród widowni rozległy się syki
Drobna rudawa blondynka wydała pisk strachu i obrzydzenia
Goldstein, renegat i odstępca, niegdyś, dawno temu (jak dawno, tego nikt dokładnie nie pamiętał) był jednym z przywódców Partii, równym niemal samemu Wielkiemu Bratu, ale później wdał się w działalność kontrrewolucyjną i został skazany na karę śmierci; w tajemniczych okolicznościach udało mu się jednak zbiec, a następnie zniknąć
Program Dwóch Minut Nienawiści zmieniał się codziennie, lecz za każdym razem koncentrował się na Goldsteinie
Był głównym zdrajcą — on pierwszy skalał czystość Partii
Wszystkie następne zbrodnie przeciwko Partii, wszystkie zdrady, sabotaże, herezje, dewiacje, wywodziły się bezpośrednio z jego nauk
Wciąż knuł coraz to nowe spiski: zza morza, gdzie żył pod ochroną swoich zagranicznych mocodawców, albo nawet — bo krążyły i takie pogłoski — z ukrycia w samej Oceanii
Winston czuł ucisk przepony
Ilekroć widział twarz Goldsteina, targały nim sprzeczne emocje
Była to szczupła, żydowska twarz z niewielką kozią bródką, otoczona ogromną aureolą kręconych siwych włosów — bystra twarz, lecz zarazem mająca w sobie coś, co zasługiwało na najwyższą pogardę: jakaś starcza głupkowatość cechowała długi wąski nos, na którego końcu sterczały okulary
Przywodziła na myśl pysk owcy, a głos także kojarzył się z owczym bekiem
Goldstein wygłaszał swój zwykły jadowity atak na doktryny Partii — atak tak przesadny i przewrotny, że nawet dziecko powinno się na nim poznać, jednocześnie zaś na tyle przekonujący, aby w każdym wzbudzić lęk, iż inni, mniej rozważni słuchacze, mogą dać się nabrać
Szkalował Wielkiego Brata, wyszydzał dyktaturę Partii, domagał się natychmiastowego zawarcia pokoju z Eurazją, opowiadał się za wolnością słowa i druku, prawem do zgromadzeń, wolnością myśli, krzyczał histerycznie, że zdradzono rewolucję — wszystko to w szybkiej, wielozgłoskowej mowie, swoistej parodii stylu partyjnych mówców, a nawet zawierającej zwroty z nowomowy — w rzeczy samej, zawierającej więcej takich zwrotów, niż jakikolwiek członek Partii używał na co dzień
I przez cały ten czas, żeby nikt nie miał wątpliwości, czyim interesom mają faktycznie służyć zwodnicze enuncjacje Goldsteina, za jego głową maszerowały przez ekran niezliczone kolumny eurazjatyckich wojsk — szereg za szeregiem krzepko wyglądających żołnierzy o pozbawionych wyrazu azjatyckich twarzach, które podpływały do samego ekranu i nikły, a na ich miejscu pojawiały się następne
Głuche, miarowe dudnienie żołnierskich butów tworzyło podkład dla bekliwego głosu Goldsteina
Nienawiść nie trwała jeszcze trzydziestu sekund, gdy mimowolne okrzyki wściekłości wyrwały się z gardeł obecnych na sali
Nie sposób było znosić cierpliwie widoku zadowolonego z siebie owczego pyska i przerażającej potęgi eurazjatyckiej armii maszerującej w tle; co więcej, nie tylko jego widok, lecz nawet myśl o Gold-steinie automatycznie wywoływała lęk i gniew
Stanowił obiekt nienawiści znacznie trwalszy niż Eurazja czy Wschódazja, bo kiedy Oceania prowadziła wojnę z jednym mocarstwem, zwykle zawierała pokój z drugim
A najdziwniejsze było to, że choć darzono go taką pogardą i nienawiścią, choć codziennie po tysiąc razy — z mównic i teleekranów, w gazetach i książkach — zbijano, druzgotano, ośmieszano i demaskowano jego teorie jako żałosne brednie — wpływy Goldsteina wcale nie malały
Zawsze znajdowali się nowi naiwniacy dający się okpić
Niemal codziennie Policja Myśli demaskowała szpiegów i sabotażystów działających pod jego kierunkiem
Dowodził wielką tajną armią, podziemną organizacją spiskowców dążących za wszelką cenę do obalenia ustroju
Podobno zwała się Braterstwem
Chodziły też słuchy o strasznej księdze, kompendium wszystkich herezji, autorstwa Goldsteina, która krąży potajemnie
Była to książka bez tytułu
Jeśli ktoś w ogóle o niej wspomniał, nazywał ją po prostu Księgą
Ale wiedziano o niej tylko z niejasnych pogłosek
Zarówno Braterstwo, jak i Księga należały do tematów, których nie poruszał — jeśli mógł je ominąć — żaden szeregowy członek Partii
W drugiej minucie Nienawiści zebranych ogarnął szał
Zrywali się z krzeseł i wrzeszczeli ile sił w płucach, żeby tylko zagłuszyć ohydne beczenie płynące z ekranu
Twarz drobnej rudawej blondynki nabiegła krwią, jej usta zamykały się i otwierały niczym paszcza wyrzuconej na brzeg ryby
Nawet tłuste policzki O’Briena pokryły się rumieńcem
Członek Wewnętrznej Partii siedział wyprostowany, a jego potężna klatka piersiowa unosiła się i drżała, jakby tamował nią napór wzburzonej fali
Ciemnowłosa dziewczyna za Winstonem zaczęła krzyczeć: „Świnia! Świnia! Świnia!”, po czym nagle chwyciła opasły Słownik nowomowy i cisnęła nim w ekran
Trafił Goldsteina w nos, ale odbił się i spadł na ziemię; głos zdrajcy perorował nieubłaganie
W chwili opamiętania Winston zdał sobie sprawę, że krzyczy wraz z innymi i z furią bębni piętami w poprzeczkę krzesła
Najgorsze w Dwóch Minutach Nienawiści było nie to, iż człowiek czuł się zmuszony do takiego zachowania, ale że nie umiał się wręcz powstrzymać od przyłączenia do zbiorowego obłędu
Już po trzydziestu sekundach udawanie stawało się zbędne
Ohydna ekstaza strachu i mściwości, pragnienie mordu, zadawania tortur, miażdżenia kilofem twarzy płynęły przez całą grupę jak prąd elektryczny, przemieniając wszystkich wbrew ich woli w toczących pianę, rozwrzeszczanych szaleńców
Ta przemożna furia była abstrakcyjnym, nie ukierunkowanym uczuciem, które z łatwością skupiało się na tym lub innym celu niby płomień lampy lutowniczej
Zdarzało się, że nienawiść Winstona wcale nie była zwrócona przeciwko Goldsteinowi, lecz wręcz odwrotnie, przeciwko Wielkiemu Bratu, Partii i Policji Myśli; w takich chwilach całym sercem współczuł samotnemu, wyszydzanemu odszczepieńcowi na ekranie, jedynemu strażnikowi prawdy i rozsądku w świecie kłamstw
Lecz już w następnej sekundzie jednoczył się z otaczającym go tłumem i wszystko, co mówiono o Goldsteinie, traktował jak najświętszą prawdę
Jego skrywana nienawiść do Wielkiego Brata przeradzała się w uwielbienie: Wielki Brat jawił mu się jako potężny, niepokonany, nieustraszony obrońca, żelazna opoka powstrzymująca azjatyckie hordy, Goldstein zaś, mimo osamotnienia, bezradności oraz wątpliwości co do samego faktu jego istnienia, zdawał mu się złowrogim czarownikiem, zdolnym siłą głosu zburzyć fundamenty cywilizacji
Chwilami można było świadomie zwracać swoją nienawiść w tę lub w inną stronę
Nagle, z gwałtownym wysiłkiem, z jakim podczas nocnego koszmaru odrywa się głowę od poduszki, Winstonowi udało się skierować gniew z twarzy na ekranie ku ciemnowłosej dziewczynie
Żywe, wspaniałe obrazy rozbłysły w jego myślach
Okłada ją gumową pałką, aż pada martwa
Przywiązuje do pala tak jak oprawcy świętego Sebastiana i szpikuje strzałami
Gwałci ją i w chwili orgazmu podrzyna jej gardło
Znacznie jaśniej niż kiedykolwiek przedtem zdał sobie sprawę, dlaczego tak bardzo jej nienawidzi
Nienawidzi jej, ponieważ jest młoda, ładna i aseksualna, ponieważ chce z nią pójść do łóżka, a nigdy nie będzie mógł, ponieważ jej rozkoszną, gibką kibić, która aż się prosi, żeby otoczyć ją ręką, opasuje obmierzła szkarłatna szarfa, agresywny symbol wstrzemięźliwości płciowej
Nienawiść osiągnęła apogeum
Głos Goldsteina przeszedł w autentyczne beczenie i na moment zamiast jego twarzy pojawił się barani łeb, który wnet zastąpiła sylwetka eurazjatyckiego żołnierza
Zbliżał się, rosnąc w oczach, potężny i straszny, z terkoczącym pistoletem maszynowym w dłoniach, jakby zaraz miał wyskoczyć z ekranu, aż niektórzy siedzący w pierwszym rzędzie szarpnęli się ze strachu do tyłu
Lecz w tej samej chwili głębokie westchnienie ulgi wyrwało się ze wszystkich piersi, gdyż miejsce wrogiej sylwetki zajęła twarz Wielkiego Brata, o ciemnych włosach i wąsach, promieniująca potęgą i tajemniczym spokojem, tak ogromna, że wypełniła niemal cały ekran
Nikt nie słyszał, co mówi Wielki Brat
Lecz znać było po tonie, że to słowa pokrzepienia, jakie zwykle wypowiada się w zgiełku bitwy: ich sens jest nieważny, bo przywracają otuchę przez sam fakt wypowiedzenia
Potem twarz Wielkiego Brata zaczęła znikać, a na jej miejsce pojawiły się trzy hasła Partii wypisane tłustymi wersalikami:
WOJNA TO POKÓJ
WOLNOŚĆ TO NIEWOLA
IGNORANCJA TO SIŁA
Wąsate oblicze majaczyło jeszcze przez kilka sekund na ekranie, jakby tak mocno odcisnęło się w umysłach patrzących, iż nie mogli go od razu zapomnieć
Drobna rudawa blondynka wychyliła się gwałtownie ponad oparciem stojącego przed nią krzesła
Drżącym szeptem zawołała coś, co brzmiało jak: „Mój zbawco!” i wyciągnęła ręce w stronę ekranu
Następnie ukryła twarz w dłoniach
Nie ulegało wątpliwości, że przeżywa wręcz religijną ekstazę
W tym samym momencie wszyscy zebrani zaczęli głośno i rytmicznie skandować: „Wu-Be!… Wu-Be!… Wu-Be!” — raz po raz, bez pośpiechu, pozostawiając wyraźną przerwę między pierwszą zgłoską a drugą — głuche zawodzenie, tak autentycznie dzikie, że w tle niemal słyszało się tupot bosych stóp i łoskot tamtamów
Trwało to dobre pół godziny
Pieśń ta rozbrzmiewała wówczas, gdy chciano dać upust nazbyt silnym emocjom
W pewnej mierze stanowiła pean na cześć mądrości i majestatu Wielkiego Brata, ale przede wszystkim był to rodzaj autohipnozy, świadome zagłuszanie myśli rytmicznym wrzaskiem
Winston czuł, że wywracają mu się wnętrzności
Choć podczas Dwóch Minut Nienawiści nie umiał się powstrzymać od udziału w zbiorowym szaleństwie, prymitywne wycie „Wu-Be!… Wu-Be!” zawsze przejmowało go grozą
Oczywiście krzyczał wraz z innymi; nie sposób było postąpić inaczej
Ukrywanie prawdziwych uczuć, kontrolowanie mimiki, robienie tego samego co wszyscy stało się reakcją odruchową
Ale właśnie wtedy, przez kilka sekund, wyraz oczu mógł zdradzać jego najskrytsze myśli
I właśnie wtedy nastąpiło to niezwykłe wydarzenie — jeśli rzeczywiście nastąpiło cokolwiek
Na chwilę skrzyżowały się spojrzenia jego i O’Briena
O’Brien akurat wstał
Zdjął okulary i ponownie je zakładał charakterystycznym gestem
Lecz w ułamku sekundy, kiedy ich oczy się spotkały, i gdy tak patrzyli na siebie, Winston wiedział — tak, wiedział! — że O’Brien myśli to samo co on
Porozumieli się wzrokiem, zupełnie jakby ich umysły otworzyły się i myśli płynęły z jednego do drugiego za pośrednictwem oczu
„Jestem z tobą — zdawał się mówić O’Brien
— Wiem doskonale, co czujesz
Wiem wszystko o twojej pogardzie, nienawiści, obrzydzeniu
Ale nie trać otuchy, jestem po twojej stronie!” Potem kontakt duchowy się urwał, a twarz O’Briena stała się tak samo nieprzenikniona jak twarze pozostałych
To wszystko, co zaszło; Winston już nie był nawet pewien, czy ta znacząca wymiana spojrzeń nastąpiła rzeczywiście
Takie sytuacje nigdy nie miały dalszego ciągu, ale przynajmniej podtrzymywały w nim wiarę — lub nadzieję — że Partia liczy więcej wrogów niż on jeden
Może pogłoski o potężnych tajnych spiskach są prawdziwe — może Braterstwo istnieje naprawdę! Bo mimo ciągłych aresztowań, publicznych spowiedzi i egzekucji nie sposób było wykluczyć, że Braterstwo to wyłącznie mistyfikacja
Winston czasem wierzył w jego istnienie; kiedy indziej znów nie
Nie dysponował żadnymi dowodami, swoje podejrzenia opierał na błahostkach, które mogły nic nie znaczyć, na strzępach zasłyszanych rozmów, zatartych gryzmołach na ścianach toalet, a raz — obserwując spotkanie dwóch nieznajomych — na drobnym ruchu ręki, który sprawiał wrażenie znaku rozpoznawczego
Była to jednak wyłącznie zabawa w zgadywankę; zresztą całkiem prawdopodobne, że miał po prostu zbyt bujną wyobraźnię
Wrócił do swojej przegrody nie patrząc więcej na O’Briena
Nie przyszło mu do głowy, żeby po wymianie porozumiewawczych spojrzeń uczynić następny krok
Nawet gdyby wiedział, jak się do tego zabrać, byłoby to zbyt niebezpieczne
Przez sekundę lub dwie spoglądali na siebie znacząco, ale na tym musiało się zakończyć
Lecz w ciasnej samotności, w jakiej przyszło wszystkim wegetować, nawet tak drobny incydent był pamiętnym wydarzeniem
Winston otrząsnął się z zadumy i wyprostował na krześle
Beknął
Wypity dżin podchodził mu do gardła
Znów spojrzał na otwarty zeszyt
Stwierdził, że kiedy tak siedział pogrążony w bezradnych rozmyślaniach, równocześnie — jakby automatycznie — pisał
I to nie tym samym ścieśnionym, krzywym pismem co wcześniej
Pióro ślizgało się zmysłowo po gładkim papierze, kreśląc dużymi, zgrabnymi literami:
PRECZ Z WIELKIM BRATEM
PRECZ Z WIELKIM BRATEM
PRECZ Z WIELKIM BRATEM
PRECZ Z WIELKIM BRATEM
PRECZ Z WIELKIM BRATEM
— raz za razem, raz za razem, zapełniając pół strony
Nie mógł opanować dreszczu trwogi
Absurdalna reakcja, bo napisanie tych konkretnych słów nie stwarzało większego niebezpieczeństwa niż sam fakt otwarcia zeszytu; przez moment miał jednak ochotę wyrwać zapisane strony i w ogóle zrezygnować z prowadzenia pamiętnika
Nie uczynił tego, gdyż wiedział, że to nic nie da
Nie robi różnicy, czy będzie dalej pisał PRECZ Z WIELKIM BRATEM, czy przestanie
Nie robi różnicy, czy będzie dalej prowadził pamiętnik, czy zrezygnuje
Policja Myśli i tak go dopadnie
Popełnił — i popełniłby nawet wówczas, gdyby nie napisał ani słowa — zasadniczą zbrodnię, z której brały się wszystkie pozostałe
Myślozbrodnię
Myślozbrodni nie da się ukrywać wiecznie
Przez pewien czas, nawet przez lata, winowajca może unikać kary, ale prędzej czy później musi mu się powinąć noga
Aresztowania następowały nocą — zawsze nocą
Nagłe wyrwanie ze snu, brutalna dłoń szarpiąca cię za ramię, oślepiający blask latarki, wokół łóżka krąg surowych twarzy
Na ogół nie było procesów, żadnych komunikatów o aresztowaniu
Ludzie po prostu znikali — zawsze nocą
Twoje nazwisko usuwano z ksiąg metrykalnych, wymazywano każdy ślad tego, co robiłeś w życiu, twoje krótkie istnienie zostawało zdementowane i zapomniane
Likwidowano cię, unicestwiano; mówiono o tobie, że zostałeś ewaporowany
Na moment ogarnęła go histeria
Zaczął czym prędzej pokrywać kartkę niechlujnymi bazgrołami:
zastrzelą mnie co z tego strzelą mi w tył głowy co z tego precz z wielkim bratem zawsze strzelają w tył głowy co z tego precz z wielkim bratem…
Trochę zawstydzony, odchylił się do tyłu i odłożył pióro
W następnej chwili podskoczył gwałtownie na krześle
Ktoś stukał do drzwi
Tak szybko! Siedział cicho jak mysz, w daremnej nadziei, że stukanie się nie powtórzy
Ale nie, rozległo się ponownie
Zwlekając mógł tylko pogorszyć sytuację
Serce waliło mu jak młotem, lecz jego twarz, na skutek wieloletniego przyzwyczajenia, była pozbawiona wszelkiego wyrazu
Podniósł się i ciężkim krokiem ruszył w stronę drzwi
2
Z dłonią na klamce spostrzegł, że zostawił na stoliku pamiętnik
Przez całą stronę biegły słowa PRECZ Z WIELKIM BRATEM, wypisane tak dużymi literami, że niemal dawały się odczytać z drugiego końca pokoju
Pozostawienie zeszytu na wierzchu było szczytem głupoty, ale — jak zdał sobie sprawę — nawet ogarnięty strachem nie chciał go zamknąć przed wyschnięciem atramentu, żeby nie poplamić kremowego papieru
Wziął głęboki oddech i otworzył drzwi
Natychmiast zalała go fala ulgi
Na korytarzu stała bezbarwna, zahukana kobiecina o rzadkich włosach i poznaczonej bruzdami twarzy
— A, jesteście, towarzyszu — zaczęła żałobnym, skomlącym głosem
— Zdawało mi się, że słyszę, jak wracacie
Czy moglibyście wpaść do nas obejrzeć zlew? Zatkał się i…
Była to pani Parsons, sąsiadka z tego samego piętra
(Partia nie pochwalała stosowania zwrotu „pani” — należało do każdego zwracać się per „towarzyszu” lub „towarzyszko” — ale w wypadku niektórych kobiet wyraz ten sam cisnął się na usta
) Miała około trzydziestki, wyglądała jednak znacznie starzej
Odnosiło się wrażenie, że w jej zmarszczkach osiadł kurz
Winston ruszył za nią korytarzem
Konieczność dokonywania drobnych napraw stanowiła niemal codzienną bolączkę lokatorów
Blok Zwycięstwa był starym budynkiem, wzniesionym około 1930 roku, i dosłownie się sypał
Tynk odpadał z sufitów i ścian, rury pękały przy silniejszych mrozach, dach przeciekał, ilekroć padał śnieg, a kaloryfery były zwykle letnie, chyba że dla oszczędności w ogóle je wyłączano
Naprawy, jeśli nie zdołano ich wykonać we własnym zakresie, wymagały zatwierdzenia przez odległe komisje, które zwykłe wstawienie szyby potrafiły przeciągać dwa lata
— To oczywiście dlatego, że Toma nie ma w domu — dodała pani Parsons
Mieszkanie Parsonsów, większe niż Winstona, także wyglądało obskurnie, lecz w nieco inny sposób
Wszystko było poobijane i poniszczone, jak gdyby przed chwilą przeszło tędy jakieś ogromne zwierzę, tratując przeszkody na swej drodze
Po podłodze walał się sprzęt sportowy — kije hokejowe, rękawice bokserskie, rozpruta piłka nożna — i para przepoconych szortów wywróconych na lewą stronę, a na stole piętrzyły się brudne naczynia oraz postrzępione podręczniki szkolne
Na ścianach wisiały szkarłatne proporce Ligi Młodych i Kapusiów, oraz duży plakat Wielkiego Brata
Tutaj również unosił się w powietrzu zapach gotowanej kapusty, jednakże wymieszany z ostrzejszą wonią potu, który — nie wiadomo jak, ale czuło się to zaraz po wejściu do środka — wydzielała osoba chwilowo nieobecna w mieszkaniu
W innym pokoju ktoś usiłował akompaniować na grzebieniu, przykrytym skrawkiem papieru toaletowego, orkiestrze wojskowej; dźwięki marsza nadal płynęły z teleekranu
— To dzieci — oznajmiła pani Parsons, rzucając wylęknione spojrzenie w stronę zamkniętych drzwi
— Przez cały dzień nie wychodziły z domu
I oczywiście…
Zwykła nie kończyć rozpoczętych zdań
Zlew kuchenny wypełniony był niemal po brzegi brudną, zielonkawą wodą, która obrzydliwie cuchnęła kapustą
Winston ukląkł, żeby obejrzeć kolanko syfonu
Nie cierpiał pracy fizycznej i nie lubił się schylać, bo prawie zawsze dostawał wtedy ataku kaszlu
Pani Parsons obserwowała go bezradnie
— Oczywiście, gdyby Tom był w domu, naprawiłby to w mig — powiedziała
— Uwielbia takie zajęcia
Tom to złota rączka!
Parsons tak samo jak Winston pracował w Ministerstwie Prawdy
Był tłustawym, lecz pełnym wigoru mężczyzną wręcz paraliżującej głupoty, zlepkiem idiotycznych entuzjazmów, jednym z tych ślepo posłusznych i całkowicie oddanych wołów roboczych, na których — bardziej niż na Policji Myśli — opierała się stabilność Partii
Ostatnio, w wieku trzydziestu pięciu lat, został niemal siłą usunięty z Ligi Młodych, a nim przeszedł do Ligi, zdołał przedłużyć swoje członkostwo w Kapusiach o rok ponad wiek statutowy
W ministerstwie zajmował jakieś podrzędne stanowisko nie wymagające żadnej inteligencji, należał za to do najbardziej czynnych członków Komitetu Sportowego oraz innych zespołów zajmujących się organizowaniem wspólnych pieszych wycieczek, spontanicznych manifestacji, kampanii oszczędnościowych i innych dobrowolnych akcji
Między pyknięciami fajki z cichą dumą informował każdego, że przez ostatnie cztery lata nie opuścił ani jednego wieczoru w świetlicy osiedlowej
Zapierający dech odór potu, jakby podświadome świadectwo jego pracowitości, towarzyszył mu wszędzie i unosił się w powietrzu długo po jego wyjściu
— Czy ma pani żabkę? Takie narzędzie? — spytał Winston zbadawszy zakrętkę przy kolanku
— Żabkę? — powtórzyła pani Parsons, natychmiast tracąc resztki wiary w siebie
— Nie wiem, nie jestem pewna
Może dzieci…
Rozległ się tupot butów, kolejny przenikliwy świst na grzebieniu i dzieci wpadły do salonu
Pani Parsons przyniosła żabkę
Winston wypuścił wodę i z obrzydzeniem wyciągnął zlepek włosów, który zatykał odpływ
Umył ręce najlepiej jak mógł w zimnej wodzie płynącej z kranu i wrócił do pokoju
— Ręce do góry! — ryknął bezlitosny głos
Dorodny dziewięcioletni urwis wyskoczył zza stołu, grożąc Winstonowi dziecinnym pistoletem maszynowym, podczas gdy jego o dwa lata młodsza siostrzyczka celowała w Winstona z kawałka patyka
Oboje mieli na sobie granatowe spodenki, szare bluzy i czerwone chusty — umundurowanie Kapusiów
Winston podniósł ręce nad głowę, ale zrobiło mu się nieswojo, gdyż zachowanie malców było tak zajadłe, jakby wcale nie chodziło o zabawę
— Zdrajca! — wrzeszczał dzieciak
— Myślozbrodniarz! Eurazjatycki szpicel! Zastrzelę cię, ty łajdaku, ewaporuję, wyślę do kopalni soli!
Nagle oboje — dziewczynka naśladowała każdy gest brata — zaczęli skakać wokół niego i krzyczeć: „Zdrajca! Myślozbrodniarz!” W ich zachowaniu było coś przerażającego, tak jak w igraszkach tygrysich szczeniąt, które niegdyś wyrosną na ludojady
Z oczu chłopca biła jakaś rozmyślna zaciekłość, całkiem wyraźna chęć uderzenia lub kopnięcia Winstona i świadomość, że już wkrótce będzie dość duży, aby to uczynić
Winston czuł ulgę, iż pistolet chłopaczka jest tylko zabawką
Pani Parsons spoglądała nerwowo to na Winstona, to na dzieci
W lepszym świetle pokoju przekonał się ze zdumieniem, że jej zmarszczki naprawdę wypełnia kurz
— Czasami rzeczywiście bywają bardzo hałaśliwe — stwierdziła
— Są zawiedzione, że nie zobaczą wieszania, i to pewnie dlatego
Ja jestem zbyt zajęta, żeby je zabrać, a Tom nie zdąży wrócić na czas z pracy
— Dlaczego nie możemy zobaczyć wieszania? — ryknął chłopiec na cały głos
— Chcemy zobaczyć wieszanie! Chcemy zobaczyć wieszanie! — darła się mała, wciąż skacząc dookoła
Winston przypomniał sobie, że wieczorem grupa jeńców eurazjatyckich, winnych zbrodni wojennych, ma zostać powieszona w parku
Egzekucje odbywały się zwykle raz w miesiącu i zawsze cieszyły się dużą popularnością
Zwłaszcza dzieci uważały je za wspaniałą rozrywkę
Pożegnał się z panią Parsons i wyszedł na korytarz
Ale ledwo się oddalił o kilka kroków, nagle coś trafiło go w tył głowy; uderzenie było wyjątkowo bolesne, zupełnie jakby ktoś go dźgnął rozpalonym do czerwoności drutem
Kiedy okręcił się na pięcie, ujrzał, jak pani Parsons wciąga siłą do mieszkania swoją latorośl, chowającą do kieszeni procę
— Goldstein! — wrzasnął malec, zanim zatrzasnęły się drzwi
Najmocniej jednak poruszył Winstona wyraz bezradnego strachu na szarej twarzy pani Parsons
Wróciwszy do mieszkania, przeszedł szybko obok teleekranu i rozcierając kark znów usiadł przy stoliku
Muzyka umilkła
Z ekranu dobiegał teraz szczekliwy wojskowy głos: z wyraźną krwiożerczą satysfakcją czytał opis uzbrojenia nowej pływającej fortecy, którą właśnie zakotwiczono między Islandią a Wyspami Owczymi
Z takimi dziećmi, pomyślał Winston, ta nieszczęsna kobieta musi żyć w ustawicznym strachu
Jeszcze rok lub dwa, a zaczną ją szpiegować dwadzieścia cztery godziny na dobę, wypatrując przejawów nieprawomyślności
Niemal wszystkie dzieci to potwory
Najgorsze, że choć za pośrednictwem takich organizacji jak Kapusie chowano je na małych barbarzyńców nie do okiełzania, im nawet się nie śniło, aby buntować się przeciwko władzy Partii
Wręcz przeciwnie, uwielbiały Partię i wszystko, co z nią związane
Piosenki, pochody, transparenty, wycieczki, musztra z drewnianymi karabinami, skandowanie haseł, gloryfikowanie Wielkiego Brata — dla nich równało się to wspaniałej zabawie
Całą swoją furię kierowały na zewnątrz, przeciwko wrogom Państwa, przeciwko cudzoziemcom, zdrajcom, sabotażystom, myślozbrodniarzom
Było niemal normalne, że ludzie powyżej trzydziestki bali się własnych dzieci
I nie bez powodu, bo prawie co tydzień „The Times” poświęcał akapit jakiejś wścibskiej małej gnidzie — zwykle używano określenia „małoletni bohater” — która podsłuchała coś kompromitującego i złożyła Policji Myśli donos na rodziców
Ćmienie po pocisku z procy ustąpiło
Winston bez przekonania wziął do ręki pióro, zastanawiając się, czy przyjdzie mu jeszcze do głowy coś wartego zapisania w pamiętniku
Nagle zaczął znów rozmyślać o O’Brienie
Przed laty — jak dawno? Chyba ze siedem lat temu — śniło mu się, że idzie przez pokój zatopiony w ciemnościach
I kiedy mijał kogoś siedzącego nieco na uboczu, ten rzekł: „Spotkamy się tam, gdzie nie ma mroku”
Powiedział to bardzo cicho i jakby od niechcenia — zabrzmiało nie jak polecenie, lecz stwierdzenie faktu
Winston nie zatrzymując się poszedł dalej
Rzecz dziwna, wówczas, we śnie, słowa te nie zrobiły na nim większego wrażenia
Jednakże z czasem zyskały na znaczeniu
Teraz już nie pamiętał, czy to przed tym snem, czy dopiero później po raz pierwszy ujrzał O’Briena; nie pamiętał też, kiedy uświadomił sobie, że głos ten należał do niego
W każdym razie nie miał żadnych wątpliwości
To właśnie O’Brien przemówił w ciemnościach
Winston nie potrafił się zdecydować — i nawet po dzisiejszej wymianie spojrzeń wciąż nie był pewien — czy O’Brien jest jego przyjacielem, czy wrogiem
Nie wydawało mu się to też specjalnie istotne
Łączyła ich nić porozumienia, ważniejsza od sympatii i osobistych przekonań
Powiedział: „Spotkamy się tam, gdzie nie ma mroku”
Winston nie wiedział, co oznaczają te słowa, ale był przekonany, że się kiedyś sprawdzą, w ten czy inny sposób
Głos płynący z teleekranu umilkł
Sygnał trąbki, czysty i piękny, przeciął zatęchłe powietrze
Po czym spiker podjął chrapliwie:
— Uwaga! Uwaga! Przed chwilą otrzymaliśmy komunikat z frontu malabarskiego
Nasze siły w południowych Indiach odniosły druzgocące zwycięstwo
Zostałem upoważniony do zakomunikowania telewidzom, że ofensywa, o której przebiegu za moment poinformujemy, może przybliżyć nas do widocznego kresu działań wojennych
Oto treść komunikatu…
Zaraz podadzą jakieś złe nowiny, pomyślał Winston
I rzeczywiście; po krwawym opisie unicestwienia eurazjatyckich wojsk i odczytaniu nieprawdopodobnej liczby zabitych i jeńców, ogłoszono, że od przyszłego tygodnia przydział czekolady będzie zmniejszony z trzydziestu do dwudziestu gramów
Winston znów czknął
Działanie dżinu mijało, pozostawiając uczucie przygnębienia
Z teleekranu — albo w celu uczczenia zwycięstwa, albo zatarcia pamięci o odebranej czekoladzie — popłynęły huraganowe tony hymnu „Gwiazdo, zachowaj Oceanię”
Należało stanąć na baczność, ale w miejscu gdzie siedział, Winston był niewidoczny
„Gwiazdo, zachowaj Oceanię” ustąpiło miejsca lżejszej muzyce
Winston podszedł do okna, wciąż zwrócony plecami do teleekranu
Dzień nadal był zimny i przejrzysty
Gdzieś w oddali z głuchym łoskotem wybuchł pocisk rakietowy
Obecnie spadało na Londyn od dwudziestu do trzydziestu pocisków tygodniowo
W dole na ulicy wiatr szarpał naderwanym plakatem, na zmianę to zasłaniając, to odkrywając napis ANGSOC
Angsoc
Nienaruszalne zasady angsocu
Nowomowa, dwójmyślenie, zmienność przeszłości
Wydawało mu się, że wędruje przez dżunglę porastającą morskie dno, zagubiony w potwornym świecie, w którym on także jest potworem
Czuł się zupełnie sam
Przeszłość była martwa, przyszłość niewyobrażalna
Jaką miał pewność, że po jego stronie stoi choć jeden żywy człowiek? I skąd mógł wiedzieć, czy panowanie Partii nie będzie trwało wiecznie? Zamiast odpowiedzi ujrzał trzy hasła wypisane na białej fasadzie Ministerstwa Prawdy:
WOJNA TO POKÓJ
WOLNOŚĆ TO NIEWOLA
IGNORANCJA TO SIŁA
Wyjął z kieszeni dwudziestopięciocentówkę
Na niej również, wyraźnymi, maleńkimi literkami, wypisano te same hasła; rewers zdobiło oblicze Wielkiego Brata
Nawet z monety jego oczy śledziły każdy ruch
Ta sama podobizna widniała na monetach, znaczkach, okładkach książek, opakowaniach papierosów — wszędzie
I zewsząd obserwowały cię oczy, a głos napominał
We śnie czy na jawie, w pracy, podczas posiłków, w budynku czy na powietrzu, w kąpieli czy w łóżku — nie miałeś dokąd uciec
Nic nie było twoje oprócz tych kilku centymetrów sześciennych zamkniętych pod czaszką
Słońce przesunęło się i teraz, gdy nie odbijały się w nich jego promienie, niezliczone okna Ministerstwa Prawdy wyglądały równie groźnie jak strzelnice warowni
Na widok ogromnego gmaszyska w kształcie piramidy serce podeszło Winstonowi do gardła
Budowla była zbyt potężna, by można ją zdobyć szturmem
Nawet tysiąc pocisków rakietowych nie zdołałoby jej zdruzgotać
Znów zaczął się zastanawiać, dla kogo pisze pamiętnik
Dla przyszłości, dla przeszłości — dla urojonej przez siebie epoki
Czekała go nie śmierć, lecz unicestwienie
Pamiętnik zostanie spopielony, on sam ewaporowany
Tylko Policja Myśli przeczyta jego bazgroły, zanim wymaże go ze świata żywych i z ludzkiej pamięci
Jak tu przemawiać do przyszłości, skoro nie przetrwa po tobie żaden ślad, choćby jedno anonimowe słowo nagryzmolone na skrawku papieru?
Teleekran wybił czternastą
Za dziesięć minut Winston powinien wyjść
O czternastej trzydzieści musi być z powrotem w pracy
O dziwo, transmitowane bicie zegara dodało mu otuchy
Był samotnym duchem głoszącym prawdę, której nikt nigdy nie usłyszy
Dopóki jednak będzie ją głosił, w jakiś niejasny sposób ciągłość nie zostanie zerwana
To nie przez fakt, że ktoś cię słyszy, ale dlatego, że nie dajesz się ogłupić, trwa kulturowe dziedzictwo
Wrócił do stołu, zanurzył pióro w atramencie i napisał:
Do przyszłości czy przeszłości, do czasów, w których myśl jest wolna, w których ludzie różnią się między sobą i nie żyją samotnie — do czasów, w których istnieje prawda, a tego, co się stało, nie można zmienić
Z epoki identyczności, z epoki samotności, z epoki Wielkiego Brata, z epoki dwójmyślenia — pozdrawiam was!
Uzmysłowił sobie, że właściwie jest już trupem
Zrozumiał, iż dopiero teraz, kiedy odzyskał zdolność formułowania myśli, zrobił prawdziwy początek
Następstwa każdego czynu są z góry w nim zawarte
Napisał:
Myślozbrodnia nie pociąga za sobą kary śmierci: myślozbrodnia JEST śmiercią
Teraz, gdy uświadomił sobie, że jest trupem, najważniejsze było jak najdłużej utrzymać się przy życiu
Dwa palce miał poplamione atramentem
Właśnie taki drobiazg mógł go zdradzić
Jakiś wścibski gorliwiec w ministerstwie (najprawdopodobniej kobieta, ktoś taki jak ta drobna rudawa blondynka albo ciemnowłosa dziewczyna z Departamentu Literatury) może zacząć się zastanawiać, dlaczego pisał podczas przerwy obiadowej, dlaczego posługiwał się staromodnym piórem, no i co pisał — a potem szepnąć słówko komu trzeba
Poszedł do łazienki i dokładnie zmył atrament grudowatym, brunatnym mydłem, które drapało skórę jak papier ścierny, więc znakomicie nadało się do tego celu
Schował pamiętnik do szuflady
Żadna próba ukrycia go nie miała najmniejszego sensu, ale powinien przynajmniej coś zrobić, żeby wiedzieć, czy grzebano mu w szufladzie
Położenie włosa na krawędzi było zbyt oczywistą sztuczką
Czubkiem palca podniósł charakterystyczny jasny paproch i umieścił na okładce, z której musiał spaść, jeśli ktoś ruszyłby zeszyt
3
Winstonowi śniła się matka
Miał nie więcej niż dziesięć lub jedenaście lat, kiedy zniknęła
Była wysoką, postawną, dość małomówną kobietą o powolnych ruchach i wspaniałych jasnych włosach
Ojca widział we wspomnieniach mniej wyraźnie: smagły, szczupły mężczyzna w okularach, zawsze starannie ubrany na ciemno (najsilniej wryły mu się w pamięć ojcowskie buty na cienkich podeszwach)
Najwidoczniej oboje pochłonęła jedna z pierwszych wielkich czystek w latach pięćdziesiątych
W tej chwili matka siedziała gdzieś daleko pod nim, tuląc w ramionach jego siostrę
Siostry właściwie nie pamiętał wcale; tylko tyle, że była maleńkim, słabym, cichym dzieckiem o dużych, czujnych oczach
Obie patrzyły w górę na niego
Tkwiły gdzieś w dole — może na dnie studni, może głębokiego grobu — i miejsce to, choć znajdowało się daleko pod nim, ciągle się obniżało
Były w salonie tonącego statku i spoglądały w górę przez coraz ciemniejszą wodę
W salonie jeszcze nie brakło powietrza, nadal go widziały, i on też je widział, lecz cały czas pogrążały się w zielonej toni, która za chwilę miała je skryć na zawsze
On stał w świetle, na powietrzu, one zaś opadały nieustannie ku śmierci, a znajdowały się tam dlatego, że on przebywał na górze
Wiedział o tym, i one również, tę wiedzę miały wypisaną na twarzach
Ale nie było w ich oczach ani sercach wymówki, jedynie świadomość, że muszą umrzeć, aby on mógł żyć, i że należy to do nieodwracalnego porządku rzeczy
Nie mógł sobie przypomnieć, co się stało, wiedział jednak we śnie, że w jakiś sposób matka i siostra poświęcają dla niego życie
Był to jeden z owych snów, które mimo typowo sennej scenerii stanowią kontynuację wcześniejszych rozmyślań śpiącego: podczas snu dokonuje on spostrzeżeń, a te nawet po przebudzeniu pozostają odkrywcze i cenne
Winston zdał sobie nagle sprawę, że śmierć matki przed blisko trzydziestu laty była wydarzeniem tragicznym i smutnym w sposób dziś już całkiem nierealny
Uprzytomnił sobie, iż rozpacz należy do minionych czasów, gdy istniało jeszcze życie osobiste, miłość, przyjaźń, a członkowie rodziny trzymali ze sobą w każdej sytuacji
Serce krwawiło mu na wspomnienie matki, bo umarła kochając go, podczas gdy on był zbyt samolubny, aby odwzajemniać jej uczucie, i ponieważ w jakiś sposób, choć nie pamiętał w jaki, poświęciła życie dla osobistego, niezmiennego pojęcia wierności ideałom
Wiedział, że obecnie takie postępowanie nie jest możliwe
Dziś istnieją strach, nienawiść i ból, nie ma zaś godności uczuć ani żadnych głębokich, skomplikowanych tragedii
Wyczytał to wszystko z wielkich oczu matki i siostry, które patrzyły na niego przez zieloną wodę, setki sążni od powierzchni i wciąż spadając coraz głębiej w otchłań
Nagle stał w letni wieczór na krótkiej, sprężystej murawie, pozłoconej ukośnymi promieniami słońca
Krajobraz, pośród którego teraz się znajdował, tak często powracał w jego snach, że Winston nie był do końca pewien, czy rzeczywiście ani razu nie widział go na jawie
W myślach nazywał go Złotą Krainą
Było to opuszczone pastwisko z trawą wyskubaną przez króliki i krętą ścieżką, która wiodła między kopczykami kretowisk
W nierównym szeregu drzew po drugiej stronie pastwiska gałęzie wiązów kołysały się łagodnie na wietrze, poruszając gęstwiną liści podobną do kobiecych włosów
Gdzieś nie opodal, choć poza zasięgiem wzroku, wił się przejrzysty strumyk, a w rozlewiskach pod wierzbami pływały klenie
Ciemnowłosa dziewczyna szła w tę stronę przez murawę
Nagle jednym ruchem zdarła z siebie ubranie i pogardliwie cisnęła na ziemię
Ciało miała białe i gładkie, ale nie wywołała w nim pożądania, właściwie nawet na nią nie spojrzał
Ogarnął go natomiast podziw dla gestu, jakim odrzuciła ubranie
Ta swoboda i wdzięk przekreśliły cały kulturowy i myślowy dorobek ustroju, aż człowiek gotów był uwierzyć, że wystarczy jeden wspaniały ruch ręki, by unicestwić Wielkiego Brata, Partię i Policję Myśli
Ten gest również należał do minionych czasów
Winston obudził się ze słowem „Shakespeare” na ustach
Z teleekranu wydobywał się ogłuszający gwizd, który trwał nieprzerwanie przez trzydzieści sekund
Była siódma piętnaście, pora pobudki dla urzędników
Winston gwałtownie poderwał się z łóżka — nagi, bo członek Zewnętrznej Partii rocznie otrzymywał zaledwie trzy tysiące kartek odzieżowych, a na piżamę trzeba było zużyć sześćset — i chwycił z krzesła znoszony podkoszulek oraz kalesony
Za trzy minuty miały się rozpocząć Podrygi Poranne
W następnej chwili wstrząsnął nim gwałtowny atak kaszlu, który zawsze nachodził go tuż po przebudzeniu
Tak mu później brakowało tchu, że musiał się położyć na plecach i kilka razy wciągnąć głęboko powietrze, aby znów normalnie oddychać
Od intensywnego kaszlu żyły nabiegły mu krwią, a owrzodzenia na nodze zaczęły swędzić
— Trzydziesto-czterdziestolatki! — wrzasnął świdrujący kobiecy głos
— Trzydziesto-czterdziestolatki! Proszę na miejsca! Trzydziesto-czterdziestolatki!
Winston stanął na baczność przed teleekranem, na którym pojawiła się postać młodej kobiety, chudej, lecz muskularnej, w stroju gimnastycznym i tenisówkach
— Zgięcia i wyrzuty ramion! — zakomenderowała
— Uwaga, podaję tempo! Raz, dwa, trzy cztery! Raz, dwa, trzy, cztery! No, z życiem, towarzysze, z życiem! Raz, dwa, trzy, cztery! Raz, dwa, trzy, cztery!…
Bolesny atak kaszlu nie zdołał wymazać z pamięci Winstona wrażenia, jakie wywarł na nim sen; powrócił do niego podczas rytmicznych ćwiczeń
Z twarzą ułożoną w ponury grymas zadowolenia, najwłaściwszy w czasie Podrygów Porannych, wyrzucał mechanicznie ramiona, usiłując przywołać we wspomnieniach mglisty okres wczesnego dzieciństwa
Było to wyjątkowo trudne
Nie sięgał pamięcią dalej niż do późnych lat pięćdziesiątych
W braku jakichkolwiek zewnętrznych punktów odniesienia nawet zarysy własnego życia tracą ostrość
Pamięta się doniosłe wydarzenia, jakie prawdopodobnie nigdy nie nastąpiły, pamięta się szczegóły pewnych sytuacji, ale nic z ich nastroju, i zostają długie, puste okresy, z których nie pamięta się nic
Wiedział, że wtedy wszystko było inne
Nawet nazwy państw i ich kontury na mapach
Na przykład Pas Startowy Jeden nazywał się przed laty Anglią lub Brytanią, choć Londyn — co do tego raczej nie miał wątpliwości — zawsze nazywał się Londynem
Nie przypominał sobie takiego okresu, kiedy ojczyzna nie prowadziłaby wojny, lecz w latach jego dzieciństwa musiał przez pewien czas panować pokój, gdyż jedno z najwcześniejszych wspomnień dotyczyło nalotu, który wszystkich zaskoczył
Może to właśnie wtedy zrzucono bombę atomową na Colchester
Nie pamiętał samego nalotu, ale pamiętał dłoń ojca zaciśniętą na swojej dłoni, gdy biegli w dół, coraz niżej i niżej, krętymi schodami, które dzwoniły pod ciężarem ich kroków, schodami prowadzącymi do schronu głęboko pod ziemią; od tego biegu tak rozbolały go nogi, że zaczął płakać i musieli się zatrzymać, żeby odpoczął
Matka, jak zawsze powolna, jakby senna, podążała daleko w tyle
Niosła w beciku jego siostrę — a może tylko stertę koców; nie miał pewności, czy siostra już była na świecie
Wreszcie znaleźli się w hałaśliwym, zatłoczonym schronie; rozpoznał stację metra
Na kamiennych płytach posadzki wszędzie siedzieli ludzie, a inni, ciasno stłoczeni, zajmowali miejsca na piętrowych pryczach
Winston i jego rodzice ulokowali się na ziemi tuż obok pary starców przycupniętych na pryczy
Mężczyzna, w porządnym ciemnym garniturze i zepchniętej na tył głowy czarnej płóciennej czapce, spod której sterczały kosmyki całkiem siwych włosów, twarz miał czerwoną, a niebieskie oczy zapłakane
Zalatywał dżinem, jakby to dżin wydobywał się z jego porów i spływał z oczu zamiast łez
Chociaż starzec był mocno wstawiony, czuło się, że jego rozpacz jest głęboka i szczera
Mimo młodego wieku Winston pojął, że zdarzyło się coś strasznego, coś nie do wybaczenia
I chyba wiedział, co takiego
Zginął ktoś, kogo starzec bardzo kochał — może jego mała wnuczka
Co kilka minut starzec powtarzał:
— Nie wolno im było ufać
Ostrzegałem, prawda, kobieto? I oto mamy skutek! Powtarzałem od samego początku, że nie wolno ufać tym zbójom!
Ale jakim zbójom nie wolno było ufać, tego Winston nie wiedział
Mniej więcej od tamtego momentu wojna trwała właściwie bez przerwy, chociaż ściśle mówiąc, nie była to cały czas ta sama wojna
Kiedy Winston miał kilka lat, w samym Londynie toczyły się przez parę miesięcy chaotyczne walki uliczne, z których pewne sceny wyraźnie wryły mu się w pamięć
Gdyby jednak chciał poznać dokładnie historię tego okresu, dowiedzieć się, kto w danej chwili walczył z kim, byłoby to zupełnie niemożliwe, gdyż nie istniał żaden zapis, żadna wzmianka o jakimkolwiek układzie sił innym od aktualnego
Na przykład obecnie, w roku 1984 (jeśli faktycznie był rok 1984), Oceania w sojuszu ze Wschódazją prowadziła wojnę z Eurazją
W żadnej oficjalnej czy też prywatnej wypowiedzi nigdy nie przyznawano, że między trzema mocarstwami panowały kiedykolwiek odmienne stosunki
W rzeczywistości, jak Winston doskonale wiedział, zaledwie przed czterema laty Oceania, wspólnie z Eurazją, walczyła ze Wschódazją
Ale zachował tę tajną wiedzę tylko dlatego, że jego pamięć niedostatecznie poddawała się regulacji
Oficjalnie zmiana sojuszy nigdy nie miała miejsca
Skoro Oceania prowadzi wojnę z Eurazją, przeto zawsze prowadziła wojnę z Eurazją
Wróg aktualny ucieleśniał zło najwyższe, a zatem żadne wchodzenie z nim w układy nie było możliwe: teraz, w przyszłości i nawet w przeszłości
Najtragiczniejsze, pomyślał po raz dziesięciotysięczny, wyginając się boleśnie do tyłu (z rękami na biodrach wykonywali skręty tułowia, ćwiczenie podobno świetne na wzmocnienie kręgosłupa) — najtragiczniejsze jest to, że wszystko, co twierdzi Partia, staje się prawdą
Czyż świadomość faktu, iż Partia może wetknąć łapę w przeszłość i oznajmić, że jakieś wydarzenie nigdy nie miało miejsca, nie jest bardziej przerażająca niż najsroższe tortury lub śmierć?
Partia utrzymuje, jakoby nigdy nie było przymierza między Oceanią i Eurazją
On, Winston Smith, wie, że Oceanię zaledwie cztery lata temu łączył z Eurazją sojusz
Ale skąd czerpie tę wiedzę? Istnieje wyłącznie w jego świadomości, która i tak wkrótce zostanie unicestwiona
A jeśli wszyscy poza nim akceptują kłamstwo narzucone przez Partię — i powtarzają je również wszystkie dokumenty — wówczas wchodzi ono do historii i staje się prawdą
„Kto rządzi przeszłością — głosił jeden ze sloganów Partii — w tego rękach jest przyszłość; kto rządzi teraźniejszością, w tego rękach jest przeszłość”
Zarazem jednak przeszłość, choć z natury podatna na zmiany, nigdy zmieniana nie była
Co stanowiło prawdę teraz, stanowiło prawdę od zawsze i wiecznie
Zasada była dziecinnie prosta
Wymagała jedynie ciągłych zwycięstw nad własną pamięcią
Nazywano to „regulacją faktów”, a w nowomowie „dwójmyśleniem”
— Dosyć! — burknęła instruktorka nieco łagodniejszym tonem
Winston opuścił ręce wzdłuż tułowia i powoli nabrał w płuca powietrza
W swoich rozważaniach zagłębiał się coraz bardziej w labirynt świata dwójmyśli
Wiedzieć i nie wiedzieć; mieć poczucie absolutnej prawdomówności, a jednocześnie wygłaszać umiejętnie skonstruowane kłamstwa; wyznawać dwa zupełnie sprzeczne poglądy na dany temat i mimo świadomości, że się wzajemnie wykluczają, wierzyć w oba; używać logiki przeciwko logice; odrzucać moralność i zarazem rościć sobie do niej prawo; wierzyć, że demokracja jest niemożliwa oraz że Partia stoi na jej straży; zapomnieć wszystko, czego nie należy wiedzieć, po czym przypominać sobie, kiedy się staje potrzebne, a następnie znów szybko wymazywać z pamięci; przede wszystkim zaś stosować ten proces do samego procesu
To była największa sztuka: świadomie wprowadzać się w stan nieświadomości, po czym stawać się nieświadomym dopiero co dokonywanego aktu autosugestii
Nawet samo zrozumienie słowa „dwójmyśl” wymagało stosowania dwójmyślenia
Instruktorka znów poleciła wszystkim stanąć na baczność
— A teraz przekonamy się, kto potrafi dotknąć palcami podłogi! — zawołała z entuzjazmem
— Schylamy się, towarzysze! Nogi proste! Raz-dwa, raz-dwa!…
Winston nie znosił tego ćwiczenia, gdyż podczas każdego skłonu przeszywał go ból od pięt po pośladki, a w dodatku często dostawał ataku kaszlu
Prysł na wpół przyjemny nastrój, który towarzyszył jego rozważaniom
Przeszłość, pomyślał, nie tylko była zmieniana, ale wręcz niszczona
Bo jak można ustalić choćby najprostszy fakt, skoro nie istnieje żadne świadectwo oprócz własnej pamięci? Usiłował sobie przypomnieć, w którym roku po raz pierwszy usłyszał o Wielkim Bracie
Chyba dopiero w latach sześćdziesiątych, ale pewności nie miał
W partyjnych podręcznikach historii Wielki Brat figurował jako Wódz i Strażnik Rewolucji od samych jej początków
Jego bohaterskie czyny stopniowo cofano w czasie, tak iż obecnie sięgały mitycznych lat czterdziestych i trzydziestych, kiedy to ulicami Londynu jeździli jeszcze — rozparci wygodnie w ogromnych lśniących samochodach lub oszklonych powozach — kapitaliści w dziwnych walcowatych kapeluszach
Skąd jednak można wiedzieć, co wydarzyło się naprawdę, a co po prostu zmyślono
Winston nie znał nawet daty powstania Partii
O ile pamiętał, z terminem „angsoc” również zetknął się po 1960 roku, ale możliwe, że samo pojęcie funkcjonowało znacznie wcześniej w tej postaci, jaką miało w staromowie: „socjalizm angielski”
Wszystko spowijała mgła
Czasami rzeczywiście udawało się nakryć Partię na wyraźnym kłamstwie
Nie było na przykład prawdą, że — jak twierdziły partyjne podręczniki historii — to Partia wynalazła samolot
Samoloty pamiętał z najwcześniejszego dzieciństwa
Nie sposób było jednak niczego udowodnić
Nie istniały żadne świadectwa
Tylko raz w życiu miał w ręku niewątpliwy dowód sfałszowania historycznego faktu
Ale wówczas…
— Smith! — wrzasnął jędzowaty głos z teleekranu
— 6079 Smith W
! Tak, wy! Proszę schylić się niżej! Stać was na więcej, towarzyszu! Nie staracie się! Niżej! Właśnie, towarzyszu, już lepiej
A teraz wszyscy spocznij i proszę mnie obserwować!
Nagły gorący pot wystąpił na całym ciele Winstona
Jednakże wyraz jego twarzy pozostał nieprzenikniony
Nigdy nie zdradzaj lęku! Nigdy nie okazuj złości! Nawet jedno drgnienie powiek może cię zdradzić! Stał i patrzył, jak instruktorka podnosi ręce nad głowę, po czym — bez odrobiny wdzięku, ale za to niebywale zręcznie i sprawnie — pochyla się i zahacza palce o stopy
— O właśnie, towarzysze! Tak macie ćwiczyć
Przyjrzyjcie się jeszcze raz
Mam trzydzieści dziewięć lat i urodziłam czworo dzieci
Patrzcie! — znów wykonała skłon
— Czy widzicie, żebym zginała kolana? Wszyscy dacie radę poprawnie wykonać to ćwiczenie, jeśli się tylko bardziej przyłożycie! Każdy poniżej czterdziestu pięciu lat powinien bez trudu dotykać palcami podłogi
Ominął nas przywilej walczenia na pierwszej linii frontu, ale powinniśmy przynajmniej dbać o sprawność fizyczną
Pamiętajcie o naszych chłopcach na froncie malabarskim! I o marynarzach w pływających fortecach! Pomyślcie tylko, jakich bohaterskich dokonują czynów! Spróbujcie znowu
Lepiej, towarzyszu, znacznie lepiej — pochwaliła Winstona, który, schyliwszy się z gwałtownym zamachem, zdołał po raz pierwszy od kilku lat dotknąć podłogi bez zginania kolan
4
Z głębokim, bezwiednym westchnieniem, od którego — mimo bliskości teleekranu — nie umiał się powstrzymać na początku dnia pracy, Winston przyciągnął do siebie mowopis, zdmuchnął kurz z mikrofonu i włożył okulary
Następnie rozwinął i spiął razem cztery nieduże rolki papieru, które wypadły z rury pneumatycznej na prawą stronę biurka
W ścianach przegrody były trzy otwory
Na prawo od mowopisu niewielki wylot rury pneumatycznej przeznaczonej na pisemne notatki; na lewo wylot większej rury, przeznaczonej na gazety; na bocznej ścianie, w zasięgu ręki Winstona, spora, podłużna szpara osłonięta drucianą siatką
Ten ostatni otwór przeznaczony był na brudnopisy i zbędne dokumenty
W budynku znajdowały się dosłownie tysiące podobnych szpar, nie tylko w każdym pomieszczeniu, lecz również w niewielkich odstępach na wszystkich korytarzach
Nie wiadomo dlaczego nazywano je lukami pamięci
Kiedy jakiś dokument należało zniszczyć lub gdy spostrzegło się na ziemi skrawek papieru, niemal odruchowo unosiło się klapę najbliższej luki pamięci i wrzucało skrawek do środka, gdzie natychmiast porywał go strumień ciepłego powietrza i unosił w stronę ogromnych pieców ukrytych w trzewiach budynku
Winston obejrzał cztery kartki, które przed chwilą rozwinął
Każda zawierała zwięzłą notatkę, długości zaledwie jednego lub dwóch wierszy, sporządzoną w skrótowym żargonie — nie tożsamym z nowomową, lecz w znacznej mierze na niej opartym — którym posługiwano się w ministerstwie dla celów wewnętrznych
Ich treść była następująca:
times 17
3
84 przemówienie wb mylrel afryka sprost
times 19
12
83 prognoza 3 let 4 kwart 83 błędruk skoryg wg najnowy nr
times 14
2
84 miniobfi mylcyt czekolada sprost
times 3
12
83 rel rozdn wb dwaplusbezdobrze
wzm nieobywatele nowa wersja przedłprzeł antearchw
Z uczuciem pewnego zadowolenia Winston odłożył na bok czwartą notatkę
Było to odpowiedzialne i trudne zadanie i dlatego wolał je zostawić na koniec
Trzy pozostałe zalecenia miały charakter rutynowy, choć drugie mogło wymagać żmudnego przekopywania się przez długie kolumny cyfr
Winston nastawił tarczę teleekranu na „stare numery” i zamówił właściwe egzemplarze „The Times”, które po zaledwie kilku minutach wysunęły się z rury pneumatycznej
Otrzymane przez niego notatki dotyczyły artykułów i komunikatów uznanych obecnie, z takich lub innych względów, za wymagające przerobienia czy też — jak to urzędowo określono — „sprostowania”
Na przykład z relacji w „The Times” z siedemnastego marca wynikało, że dzień wcześniej Wielki Brat przepowiedział w swoim wystąpieniu, iż na froncie południowoindyjskim będzie panował spokój, a ofensywa eurazjatycka rozpocznie się w Afryce Północnej
Tak się jednak złożyło, że Eurazjatyckie Dowództwo Naczelne zdecydowało się przeprowadzić natarcie nie w Afryce, lecz w południowych Indiach
Należało więc odpowiednio przerobić akapit przemówienia Wielkiego Brata, aby przewidział to, co się rzeczywiście wydarzyło
Z kolei „The Times” z dziewiętnastego grudnia opublikował oficjalną prognozę na temat produkcji szerokiego asortymentu artykułów konsumpcyjnych w czwartym kwartale 1983 roku, czyli w szóstym kwartale Dziewiątego Planu Trzyletniego
W dzisiejszym numerze gazety znalazły się dane o faktycznej produkcji, z których wynikało, że prognoza była całkowicie błędna
Zadanie Winstona polegało na „sprostowaniu” oryginalnych liczb, aby zgadzały się z aktualnymi
Co do trzeciej notatki, dotyczyła bardzo prostego błędu, którego usunięcie zajęło dosłownie minutę
Zaledwie w Iutym Ministerstwo Obfitości złożyło solenną obietnicę (w języku urzędowym „kategoryczne zaręczenie”), że do końca roku 1984 przydział czekolady nie ulegnie redukcji
Tymczasem, jak ogłoszono wczoraj, pod koniec bieżącego tygodnia miał zostać zmniejszony z trzydziestu gramów do dwudziestu
W tym wypadku wystarczyło zmienić obietnicę na uprzedzenie, że już w kwietniu zajdzie prawdopodobnie konieczność ograniczenia przydziału
Zaraz po wykonaniu każdego polecenia Winston przypinał nową, sporządzoną na mowopisie wersję do właściwego egzemplarza „The Times” i wsuwał gazetę do rury pneumatycznej
Następnie niemal odruchowo miął otrzymaną notatkę oraz wszelkie swoje brudnopisy i wrzucał do luki pamięci, na pastwę płomieni
Nie orientował się w szczegółach, ale w ogólnych zarysach wiedział, co dzieje się w niewidzialnym labiryncie, do którego prowadzą rury pneumatyczne
Kiedy wszystkie poprawki, jakie należało wnieść do danego numeru gazety, były już gotowe, numer kolacjonowano i drukowano ponownie, po czym wydanie oryginalne niszczono, a w archiwach umieszczano nowe
Ten proces wprowadzania ciągłych zmian odbywał się nie tylko w wypadku gazet, lecz także książek, czasopism, plakatów, ulotek, filmów, nagrań, rysunków, fotografii — każdego typu literatury i dokumentacji o jakimkolwiek znaczeniu politycznym lub ideologicznym
Z dnia na dzień i niemal z minuty na minutę uaktualniano przeszłość
Tak preparowana dokumentacja potwierdzała słuszność każdej partyjnej prognozy; pilnowano, by nie ostało się choć jedno zdanie sprzeczne z potrzebą chwili
Całą historię przemieniano w palimpsest, zeskrobywany i zapisywany tak często, jak to uważano za konieczne
Gdy już raz dokonano zmian, nie sposób było udowodnić, że nastąpiła najmniejsza falsyfikacja
Jedyne zadanie personelu największego działu Departamentu Archiwów, znacznie większego od działu Winstona, polegało na wynajdywaniu i usuwaniu wszystkich egzemplarzy książek, gazet i innych dokumentów, które należało podmienić i zniszczyć
Numer „The Times”, przerabiany kilkanaście razy z powodu zmian w sojuszach politycznych lub błędnych prognoz Wielkiego Brata, figurował w katalogach pod oryginalną datą, a z jego wcześniejszych wydań nie ostawał się ani jeden egzemplarz, który mógłby posłużyć za dowód mistyfikacji
Książki także wycofywano i przerabiano raz po raz, po czym niezmiennie wydawano znów, nie przyznając się do wprowadzenia jakichkolwiek poprawek
Również pisemne instrukcje otrzymywane przez Winstona, które niszczył natychmiast po wypełnieniu zawartych — w nich poleceń, nigdy nie stwierdzały, ani nawet nie sugerowały, że ma nastąpić fałszerstwo: zawsze mowa w nich była wyłącznie o pomyłkach, błędach drukarskich i mylnie cytowanych wypowiedziach, wymagających sprostowania w trosce o ścisłość
Choć właściwie trudno to nawet nazwać fałszerstwem, pomyślał korygując liczby Ministerstwa Obfitości
Po prostu zastępuje się jedne bzdury innymi
Większość materiałów, które przechodziły przez jego ręce, nie miała żadnego związku z rzeczywistością, nawet takiego, jakie na ogół ma zwykłe kłamstwo
Wszystkie dane statystyczne były czystą fantazją, tak samo w wersji oryginalnej, jak i skorygowanej
Nowe liczby brał po prostu z głowy, zgodnie zresztą z tym, czego od niego oczekiwano
Na przykład, według zapowiedzi Ministerstwa Obfitości, produkcja obuwia w czwartym kwartale miała wynieść sto czterdzieści pięć milionów par
Według ostatnich danych wyprodukowano sześćdziesiąt dwa miliony
Jednakże Winston, korygując zapowiedź, zmniejszył tę liczbę do pięćdziesięciu siedmiu milionów, aby można było jak zwykle twierdzić, że planowa produkcja została przekroczona
Zresztą liczba sześćdziesiąt dwa miliony nie miała więcej wspólnego z prawdą niż pięćdziesiąt siedem milionów czy sto czterdzieści pięć
Bardzo możliwe, że nie wyprodukowano ani jednej pary butów
A jeszcze bardziej prawdopodobne, że nikt nie miał pojęcia, ile par wyprodukowano, i absolutnie nikogo to nie obchodziło
Każdy wiedział tylko, iż na papierze co kwartał produkowano ich astronomiczną liczbę, podczas gdy połowa obywateli Oceanii chodziła boso
Dokładnie tak samo przedstawiały się informacje dotyczące innych spraw, od najdrobniejszych po najważniejsze
Wszystko rozmazywało się w świecie ułudy i w końcu nawet to, który jest rok, nie było już pewne
Winston spojrzał w kierunku przejścia
Tillotson, urzędnik zajmujący przegrodę po przeciwnej stronie, nieduży, wyglądający na pedanta mężczyzna z cieniem zarostu na brodzie, siedział trzymając na kolanach złożoną gazetę i przytknąwszy usta do mikrofonu szeptał coś pilnie do mowopisu
Zachowywał się tak, jakby to, co mówił, było tajemnicą między nim a teleekranem
Kiedy podniósł wzrok, jego szkła błysnęły złowrogo w stronę Winstona
Winston znał go bardzo słabo i nie miał pojęcia, czym się zajmuje
Urzędnicy Departamentu Archiwów niechętnie mówili o swoich obowiązkach
W długiej hali bez okien, podzielonej na jednoosobowe boksy ciągnące się wzdłuż ścian i wypełnionej nie milknącym szelestem papierów oraz gwarem głosów mruczących do mowopisów, pracowało co najmniej kilkanaście osób, których nawet nie znał z nazwiska, choć co dzień widział, jak przemierzają pospiesznie korytarze lub gestykulują wściekle podczas Dwóch Minut Nienawiści
Wiedział, że jedynym zadaniem drobnej rudawej blondynki zajmującej sąsiednią przegrodę jest mozolne tropienie i usuwanie z prasy nazwisk ludzi, których ewaporowano, a więc którzy jakby nigdy nie istnieli
Była to czynność o tyle stosowna w jej wypadku, że przed paru laty ewaporowano jej męża
Kilka boksów dalej łagodny safanduła nazwiskiem Ampleforth, marzyciel o wyjątkowo włochatych uszach i niesłychanej umiejętności żonglowania rymem i metrum, produkował przeinaczone wersje — zwane ostatecznymi — wierszy, które uznano za niewłaściwe ideologicznie, lecz z takich czy innych względów postanowiono zostawić w antologiach
Jednakże hala ta, miejsce pracy blisko pięćdziesięciu osób, była zaledwie podsekcją czy też jedną komórką ogromnego Departamentu Archiwów
Na tym samym piętrze, a także wyżej i niżej, roje innych pracowników zajmowały się wykonywaniem tysięcy przeróżnych czynności
W gmachu mieściły się ogromne drukarnie zatrudniające sztaby redaktorów i fachowców od typografii, a także doskonale wyposażone pracownie fotograficzne wyspecjalizowane w podrabianiu zdjęć
Istniała sekcja teleprogramów mająca własnych inżynierów i kierowników produkcji oraz zespoły starannie dobranych aktorów posiadających dar naśladowania głosów
Obok pracowała cała armia urzędników, których jedynym obowiązkiem było sporządzanie spisów książek i czasopism przeznaczonych do wycofania
Znajdowały się tu również rozległe magazyny, gdzie przechowywano poprawioną dokumentację, a w podziemiach stały piece służące do palenia oryginałów
Ponadto gdzieś na terenie gmachu, choć nikt nie wiedział gdzie, urzędował zespół anonimowych mózgów, który kierował całym przedsięwzięciem: nie tylko koordynował prace poszczególnych działów, lecz przede wszystkim ustalał kurs określający, co z przeszłości należy zachować, co sfałszować, a co wymazać i unicestwić
A przecież Departament Archiwów stanowił zaledwie jedną z komórek Ministerstwa Prawdy, którego podstawowym celem była nie przebudowa przeszłości, lecz dostarczanie obywatelom Oceanii gazet, filmów, podręczników, teleprogramów, sztuk, powieści; wszelkich możliwych materiałów informacyjnych, oświatowych i rozrywkowych, od pomnika po slogan, od poematu lirycznego po rozprawę naukową z zakresu biologii, od elementarza po słownik nowomowy
Co więcej, ministerstwo musiało zaspokoić nie tylko wielorakie potrzeby członków Partii, lecz również dublować swoją działalność produkując materiały adresowane do proletariatu
Istniała ogromna sieć odrębnych departamentów zajmujących się proletariacką literaturą, muzyką, teatrem, i w ogóle rozrywką
W nich właśnie redagowano szmatławe gazety przynoszące prawie wyłącznie wiadomości sportowe, opisy zbrodni i horoskopy; tu powstawały sensacyjne powieścidła, filmy ociekające seksem oraz sentymentalne śpiewki komponowane mechanicznie na specjalnym kalejdoskopie zwanym wersyfikatorem
Była nawet cała podsekcja — w nowomowie Pornosek — wydająca najohydniejszą pornografię, którą rozsyłano w zaklejonych opakowaniach, a której żaden członek Partii nie związany z jej produkcją nie miał prawa oglądać
Podczas gdy Winston pracował, trzy dalsze notatki wypadły z rury pneumatycznej, ale ponieważ dotyczyły prostych spraw, uporał się z nimi, zanim Dwie Minuty Nienawiści oderwały go od zajęć
Wróciwszy do swojej przegrody, zdjął z półki Słownik nowomowy, odsunął na bok mowopis, przetarł okulary i zabrał się do najtrudniejszego ze zleceń
Praca była największą radością w życiu Winstona
Przeważająca część jego obowiązków sprowadzała się do nudnej rutyny, lecz czasem zdarzały się sprawy tak złożone i trudne, że pochłaniały go bez reszty niczym zadania z wyższej matematyki — subtelne fałszerstwa, przy których zdany był wyłącznie na swoją znajomość zasad angsocu i własne wyczucie tego, czego Partia od niego oczekuje
Z takich zadań wywiązywał się znakomicie
Niekiedy powierzano mu nawet korygowanie artykułów wstępnych z „The Times”, pisanych od początku do końca w nowomowie
Rozwinął notatkę, którą wcześniej odłożył na bok
Jej treść była następująca:
times 3
12
83 rel rozdn wb dwaplusbezdobrze nieobywatele nowa wersja przedłprzeł antearchw
W staromowie można by to oddać w ten sposób:
Relacja o rozkazie dziennym Wielkiego Brata zawarta w „The Times” z 3 grudnia 1983 roku jest wielce niezadowalająca i zawiera wzmianki na temat nie istniejących osób
Należy napisać nową wersję i przedłożyć przełożonemu przed odesłaniem do archiwum
Winston w całości przeczytał zakwestionowany artykuł
Wynikało z niego, że ów rozkaz dzienny Wielkiego Brata wynosił pod niebiosa działalność organizacji znanej pod skrótem ZPF, która zajmowała się zaopatrywaniem marynarzy z pływających fortec w papierosy i inne niezbędne artykuły
Niejaki towarzysz Withers, ważny członek Wewnętrznej Partii, został wyróżniony imienną pochwałą i odznaczony Orderem Najwyższej Zasługi drugiej klasy
Trzy miesiące później rozwiązano ZPF bez podania przyczyny
Zgadywano, że Withers i jego współpracownicy znaleźli się w niełasce, choć ani prasa, ani teleekrany nie podały na ten temat żadnych wiadomości
O tyle nikogo to nie dziwiło, że przestępcom politycznym tylko wyjątkowo wytaczano procesy lub publicznie ich demaskowano
Wielkie czystki obejmujące tysiące osób, z publicznymi procesami zdrajców i myślozbrodniarzy, którzy we łzach przyznawali się do swoich zbrodni, a następnie szli na stracenie, były specjalnymi pokazówkami, odbywającymi się nie częściej niż raz na dwa lata
Normalnie ludzie, którzy ściągnęli na siebie niezadowolenie Partii, po prostu znikali i nikt o nich więcej nie słyszał
Nie wiadomo, co się z nimi działo
Część może nawet wciąż żyła
Ze znanych Winstonowi osób co najmniej trzydzieści, nie licząc rodziców, znikło na przestrzeni lat
Podrapał się lekko po nosie spinaczem
W przegrodzie po drugiej stronie przejścia towarzysz Tillotson wciąż coś dyktował, konspiracyjnie pochylony nad mowopisem
Na sekundę uniósł głowę: szkła znów błysnęły złowrogo
Winstonowi przeszło przez myśl, że może towarzysz Tillotson pracuje nad tym samym co on
Było to całkiem prawdopodobne
Wykluczone, aby tak odpowiedzialne zadanie zlecono tylko jednej osobie; z kolei powierzenie go komitetowi nie wchodziło w grę, gdyż stanowiłoby to jawne przyznanie się do fałszerstwa
Pewnie przynajmniej z dziesięć osób pracowało teraz nad konkurencyjnymi wersjami tego, co naprawdę powiedział Wielki Brat
I już wkrótce jakaś tęga głowa z Wewnętrznej Partii wyselekcjonuje jedną z nich, zredaguje, po czym wprawi w ruch zawiły proces wnoszenia niezbędnych poprawek do reszty dokumentacji, aż w końcu wybrane kłamstwo wejdzie do archiwów i stanie się prawdą
Winston nie znał przyczyny nagłej niełaski Withersa
Może chodziło o korupcję lub nieudolność
Może Wielki Brat chciał się pozbyć zbyt popularnego podwładnego
Może Withersa albo kogoś z jego najbliższego otoczenia podejrzewano o rewizjonizm
A może — co było najbardziej prawdopodobne — podpadł po prostu dlatego, że czystki i ewaporacje okazały się niezbędnym składnikiem mechanizmu sprawowania władzy
Jedynej wskazówki dostarczało sformułowanie „wzm nieobywatele”, świadczące, że Withers już nie żył
Nie można było mieć tej pewności co do wszystkich aresztowanych
Niektórych czasem wypuszczano, przez rok albo dwa pozwalano im przebywać na wolności i dopiero później wykonywano wyrok
Niekiedy, choć zdarzało się to rzadko, ktoś od dawna uważany za nieżyjącego pojawiał się nagle jak duch na publicznym procesie, składał zeznania obciążające setki innych osób, po czym znów znikał, tym razem na zawsze
Lecz Withers był nieobywatelem
Nie istniał; nigdy nie istniał
Winston doszedł do wniosku, że nie wystarczy zmienić tonu przemówienia Wielkiego Brata
Najlepiej napisać tekst od nowa, w całości poświęcając go sprawie zupełnie nie związanej z prawdziwym tematem
Mógł przerobić przemowę na kolejny atak na zdrajców i myślozbrodniarzy, ale takie rozwiązanie wydało mu się zbyt oczywiste; z kolei wymyślenie zwycięstwa na froncie lub triumfalnego przekroczenia Dziewiątego Planu Trzyletniego w jakiejś dziedzinie produkcji nadmiernie skomplikowałoby przerabianie reszty dokumentacji
Potrzebne było coś całkiem wyssanego z palca
I nagle ujrzał w myślach gotową, w pełni ukształtowaną postać: niejakiego towarzysza Ogilvy’ego, który poniósł bohaterską śmierć w jednej z ostatnich bitew
Zdarzało się, że Wielki Brat czcił swoim rozkazem dziennym pamięć skromnego, szeregowego członka Partii, stawiając jego życie i śmierć za wzór godny naśladownictwa
Dziś uczci pamięć towarzysza Ogilvy’ego
Wprawdzie kogoś takiego nigdy nie było, lecz parę wierszy druku i kilka podrobionych fotografii wystarczy, aby zaistniał
Winston zastanawiał się przez chwilę, po czym przysunął mowopis i zaczął dyktować, posługując się swoistym stylem Wielkiego Brata; stylem wojskowym i pedantycznym, a przez manierę stawiania pytań i natychmiastowego udzielania na nie odpowiedzi („Jaką naukę czerpiemy z tego faktu, towarzysze? Taką naukę, która jest również jedną z fundamentalnych podstaw angsocu, iż…”, itd
itd
), zarazem niezwykle prostym do naśladowania
W wieku trzech lat towarzysz Ogilvy nie uznawał żadnych innych zabawek oprócz bębna, pistoletu maszynowego i modelu helikoptera
W wieku lat sześciu, na rok przed czasem (specjalnie uczyniono dla niego wyjątek od przepisów) wstąpił do Kapusiów; w wieku dziewięciu lat został drużynowym
W wieku jedenastu zadenuncjował wuja Policji Myśli, podsłuchawszy rozmowę, która jego zdaniem świadczyła o przestępczych tendencjach
W wieku lat siedemnastu został dzielnicowym organizatorem Młodzieżowej Ligi Antyseksualnej
W wieku dziewiętnastu zaprojektował granat ręczny, który — zaakceptowany przez Ministerstwo Pokoju — już w czasie pierwszego próbnego wybuchu położył trupem trzydziestu jeden jeńców eurazjatyckich
W wieku dwudziestu trzech lat poległ na polu chwały
Ścigany nad Oceanem Indyjskim przez nieprzyjacielskie odrzutowce, gdy leciał jako kurier z ważnymi rozkazami, obciążył się karabinem maszynowym, wyskoczył z helikoptera do wody, zabierając dokumenty ze sobą — wspaniała śmierć, która — jak wyraził się Wielki Brat — powinna budzić najwyższy podziw i zazdrość
Wielki Brat dodał jeszcze kilka stów o wstrzemięźliwym stylu życia i nieskazitelnej postawie moralnej towarzysza Ogilvy’ego
Ten całkowity abstynent i człowiek niepalący nie uznawał żadnych rozrywek oprócz codziennej godziny ćwiczeń gimnastycznych, a w dodatku ślubował celibat, uważając małżeństwo i obowiązki rodzinne za niemożliwe do pogodzenia z ciągłą, całodobową gotowością służenia ojczyźnie
Nie uznawał innych tematów rozmów niż zasady angsocu, a jego jedynym celem było pokonanie armii eurazjatyckiej oraz wybicie co do nogi szpiegów, sabotażystów, myślozbrodniarzy i zdrajców wszelkiego autoramentu
Winston wahał się, czy przyznać towarzyszowi Ogilvy’emu Order Najwyższej Zasługi; ostatecznie porzucił ten zamiar, gdyż pociągnęłoby to za sobą konieczność dokonania wielu zbędnych poprawek w reszcie dokumentacji
Ponownie zerknął na swojego rywala po drugiej stronie przejścia
Coś mu mówiło, że Tillotson pracuje nad tym samym zadaniem
Nie sposób było zgadnąć, czyja wersja zostanie ostatecznie przyjęta, ale miał głębokie przekonanie, że jego
Towarzysz Ogilvy, nie wymyślony jeszcze przed godziną, teraz stał się faktem
Winstonowi wydawało się dość osobliwe, iż można tworzyć trupy, ale nie żywych ludzi
Towarzysz Ogilvy, który nigdy nie istniał w teraźniejszości, teraz zaistniał w przeszłości, a gdy samo fałszerstwo ulegnie zapomnieniu, jego istnienie stanie się równie autentyczne i nie gorzej udokumentowane niż Karola Wielkiego lub Juliusza Cezara
5
W niskiej stołówce głęboko pod ziemią kolejka drgnęła i przesunęła się wolno do przodu
W wypełnionym po brzegi pomieszczeniu panował ogłuszający zgiełk
Znad garów gulaszu, przez kratę nad kontuarem, buchały kłęby pary przesycone kwaśną, metaliczną wonią, która jednak nie dawała rady zabić odoru Dżinu Zwycięstwa
Na drugim końcu stołówki mieścił się barek — zwykły otwór w ścianie — gdzie sprzedawano dżin po dziesięć centów za porcję
— Właśnie cię szukam! — zawołał ktoś za plecami Winstona
Winston obejrzał się
Stał za nim jego przyjaciel Syme, pracownik Departamentu Badań
Może „przyjaciel” nie było najwłaściwszym określeniem
W obecnych czasach nie miało się przyjaciół, lecz towarzyszy; jednakże pewnych towarzyszy darzyło się większą sympatią niż innych
Syme, filolog i specjalista od nowomowy, należał do ogromnego zespołu ekspertów redagujących jedenaste wydanie Słownika nowomowy
Był maleńkim człowieczkiem, sporo niższym od Winstona, o ciemnych włosach i wielkich, wyłupiastych oczach, smutnych, a zarazem szyderczych, które zdawały się pilnie śledzić każde drgnienie twarzy rozmówcy
— Chciałem cię spytać, czy może masz żyletki?
— Ani jednej! — odparł szybko Winston, trochę zawstydzony
— Obszedłem wszystkie sklepy
Nigdzie nie znalazłem!
Wszyscy pytali o żyletki
Tak naprawdę miał jeszcze dwie, które trzymał na czarną godzinę
Deficyt żyletek trwał już od miesięcy
W sklepach dla partyjnych ciągle brakowało jakiegoś niezbędnego artykułu
Czasem włóczki, czasem guzików, innym razem sznurowadeł; obecnie brakowało żyletek
Można je było kupić tylko na „wolnym rynku”, bardziej lub mniej ukradkiem, ale i to nie zawsze
— Od sześciu tygodni używam tej samej — skłamał
Kolejka znów drgnęła
Przesunąwszy się o kilka kroków, Winston znów odwrócił się do Syme’a
Obaj wzięli zatłuszczone metalowe tace ze stosu na skraju kontuaru
— Byłeś wczoraj na wieszaniu jeńców? — spytał Syme
— Pracowałem — odparł obojętnie Winston
— Pewnie wkrótce i tak pokażą to w kinie
— Słaba namiastka! — zawyrokował Syme
Szyderczym wzrokiem omiótł twarz Winstona
„Znam cię — zdawał się mówić — przejrzałem cię na wylot
Dobrze wiem, dlaczego nie poszedłeś na wieszanie jeńców”
Na swój intelektualny sposób Syme był zajadle ortodoksyjny
Potrafił rozprawiać z niesmaczną satysfakcją o nalotach na nieprzyjacielskie wioski, procesach i spowiedziach myślozbrodniarzy, o egzekucjach w lochach Ministerstwa Miłości
Rozmawiając z nim należało czym prędzej odciągać go od podobnych tematów i kierować na zawiłości nowomowy, o których umiał mówić fachowo i interesująco
Winston odwrócił nieco głowę, żeby uniknąć badawczego spojrzenia dużych, ciemnych oczu
— Była to udana egzekucja — stwierdził z zadowoleniem Syme
— Moim zdaniem wiązanie nóg psuje cały efekt
Lubię widzieć, jak wierzgają
Ale najbardziej mi się podoba, gdy na końcu wywalają języki, takie sine, że aż fioletowe! Ten moment cieszy mnie najbardziej
— Następny, proszę! — wrzasnęła prolka z warząchwią, odziana w biały fartuch
Winston i Syme wsunęli tace pod kratę
Na każdą szybko wrzucono regulaminowy obiad — blaszaną miskę różowoszarego gulaszu, pajdę chleba, kostkę sera, kubek Kawy Zwycięstwa (bez mleka) i jedną pastylkę sacharyny
— Tam, pod teleekranem, jest wolny stolik — powiedział Syme
— Ale po drodze weźmy dżin
Dżin wydano im w kubkach bez uchwytów
Przeszli przez zatłoczoną salę i zestawili miski na stolik z metalowym blatem, na którego brzegu ktoś pozostawił kałużę rozlanego gulaszu: ohydną płynną maź podobną do rzygowin
Winston uniósł kubek z dżinem, przez chwilę zbierał się na odwagę, po czym jednym haustem wypił oleistą ciecz
Oczy zaszły mu łzami, zamrugał więc kilka razy i nagle odkrył, że jest głodny
Zaczął przełykać pełne łychy błotnistego gulaszu, w którym gdzieniegdzie pływały gąbczaste różowe sześciany, prawdopodobnie jakiś preparat mięsny
Ani Winston, ani Syme nie odzywali się, dopóki nie opróżnili misek
Przy stoliku na lewo i nieco z tyłu ktoś trajkotał szybko i nieprzerwanie; przykry dźwięk, podobny do kwakania kaczki, wznosił się nad ogólny gwar
— Jak się posuwa praca nad słownikiem? — spytał Winston usiłując przekrzyczeć hałas
— Powoli — odparł Syme
— Zajmuję się przymiotnikami
Fascynująca rzecz!
Na wzmiankę o słowniku natychmiast się rozochocił
Odsunął miskę, w jedną delikatną dłoń ujął pajdę chleba, w drugą kostkę sera i pochylił się nad stolikiem, żeby nie podnosić głosu
— Jedenaste wydanie będzie w pełni normatywne — rzekł
— Nadajemy językowi ostateczny kształt: taki, jaki będzie miał, gdy wszyscy zaczną posługiwać się wyłącznie nowomową
Kiedy skończymy, ty i inni będziecie musieli powtórnie jej się uczyć
Pewnie uważasz, że naszym głównym zajęciem jest wymyślanie nowych słów
Otóż nic bardziej błędnego! My niszczymy słowa
Setkami, i to dzień w dzień! Redukujemy język, plewimy ze wszystkiego, co zbędne
W jedenastym wydaniu będą wyłącznie słowa, które mają zostać w użyciu po roku dwa tysiące pięćdziesiątym
Ugryzł potężny kęs chleba, przełknął parę razy, po czym znów zaczął perorować z pedantycznym żarem
Jego śniada, szczupła twarz ożywiła się, a oczy straciły szyderczy wyraz i stały się niemal rozmarzone
— Niszczenie słów to coś pięknego
Najwięcej, oczywiście, wyrzucamy czasowników i przymiotników, ale setki rzeczowników też są zupełnie zbędne
Usuwamy nie tylko synonimy, lecz także wyrazy przeciwstawne
Bo jaką rację bytu mają słowa, których znaczenie jest po prostu przeciwieństwem innych? Każde słowo zawiera w sobie swoje przeciwieństwo
Weźmy na przykład przymiotnik „dobry”
Jeśli mamy „dobry”, po co nam taki przymiotnik jak „zły”? „Bezdobry” wystarczy w zupełności; jest nawet o tyle lepszy, że stanowi dokładne przeciwieństwo przymiotnika „dobry”, czego nie można powiedzieć o „zły”
A gdy z kolei chcemy coś wzmocnić, czy ma sens stosowanie mętnych i w sumie bezużytecznych określeń typu „wspaniały” lub „znakomity”? „Plus-dobry” adekwatnie spełnia każdy wymóg, jeśli natomiast zachodzi potrzeba jeszcze większej emfazy, można użyć „dwaplusdobry”
Akurat tymi formami posługujemy się już dzisiaj, lecz w swoim ostatecznym kształcie cała nowomowa będzie taka
Z czasem pojęcie dobra i zła ograniczy się do zaledwie sześciu słów, a naprawdę do jednego
Czyż to nie wspaniałe, Winston? Oczywiście był to pomysł W
B
— dorzucił jakby po namyśle
Na wzmiankę o Wielkim Bracie Winston uśmiechnął się gorliwie, lecz jakby z przymusem
Syme natychmiast dostrzegł ten jego brak entuzjazmu
— Nie potrafisz docenić nowomowy, Winston — powiedział niemal ze smutkiem
Nawet kiedy piszesz, wciąż myślisz w staromowie
Czytam niekiedy artykuły, które pisujesz do „The Times”
Nie są złe, ale to przekłady
W głębi serca wolałbyś pozostać przy staromowie, jej mętnych i bezużytecznych odcieniach znaczeniowych
Nie pojmujesz piękna niszczenia słów
Czy zdajesz sobie sprawę, że nowomowa jest jedynym językiem na świecie, którego słownictwo kurczy się z roku na rok?
Winston oczywiście zdawał sobie sprawę
Bał się odezwać, bo nie ufał swojemu głosowi, więc uśmiechnął się tylko — miał nadzieję, że przyjaźnie
Syme tymczasem ugryzł następny kęs szarego chleba, pożuł go przez chwilę, po czym ciągnął dalej:
— Czy nie rozumiesz, że nadrzędnym celem nowomowy jest zawężenie zakresu myślenia? W końcu doprowadzimy do tego, że myślozbrodnia stanie się fizycznie niemożliwa, gdyż zabraknie słów, żeby ją popełnić
Każde pojęcie da się wyrazić wyłącznie przez jedno słowo o ściśle określonym znaczeniu, natomiast wszystkie znaczenia uboczne zostaną wymazane i zapomniane
W jedenastym wydaniu jesteśmy już bardzo blisko tego celu
Lecz proces ten będzie postępował długo po naszej śmierci
Z roku na rok będzie coraz mniej słów i coraz węższy zakres świadomości
Nawet teraz, oczywiście, nie ma żadnych podstaw ani usprawiedliwień dla myślozbrodni
To jedynie kwestia samodyscypliny, regulacji faktów
Ale w końcu technika ta stanie się zbędna
Rewolucja zwycięży ostatecznie, gdy język osiągnie doskonałość
Nowomowa to angsoc, angsoc to nowomowa — stwierdził z niemal mistyczną satysfakcją
— Czy przyszło ci kiedy do głowy, Winston, że najpóźniej w roku dwa tysiące pięćdziesiątym nie będzie na ziemi ani jednego człowieka, który potrafiłby zrozumieć taką rozmowę jak nasza?
— Oprócz… — zaczął Winston, ale się zawahał
Zamierzał powiedzieć: „Oprócz proli”, lecz ugryzł się w język, ze strachu, że słowa te będą poczytane za objaw nieprawomyślności
Syme jednak domyślił się, o co mu chodzi
— Prole to nie ludzie — rzucił niedbale
— Do roku dwa tysiące pięćdziesiątego, a przypuszczalnie wcześniej, prawdziwa znajomość staromowy zaniknie całkowicie
Literatura przeszłości ulegnie zniszczeniu
Chaucer, Shakespeare, Milton i Byron znani będą tylko z adaptacji na nowomowę, nie tylko innych, a wręcz sprzecznych z oryginałami
Nawet literatura partyjna nie uniknie zmian
I partyjne hasła
Bo jak może istnieć hasło „wolność to niewola”, skoro zniknie pojęcie wolności? Myślenie ludzkie ulegnie przeobrażeniu
Tego, co my rozumiemy jako myślenie, nie będzie w ogóle
Ortodoksyjność oznacza niemyślenie, brak potrzeby myślenia
Ortodoksyjność to nieświadomość
Słuchając tego wywodu Winston nabrał głębokiego przekonania, że Syme’a czeka ewaporacja
Jest zbyt inteligentny
Widzi wszystko zbyt wyraźnie i mówi zbyt jasno
Partia nie lubi takich ludzi
Pewnego dnia zniknie
Ma to wypisane na twarzy
Winston zjadł chleb i ser
Przesunął się nieco na krześle i sięgnął po kawę
Przy stoliku z lewej mężczyzna o nieprzyjemnym głosie trajkotał bez chwili wytchnienia
Młoda kobieta siedząca tyłem do Winstona, zapewne sekretarka gaduły, słuchała go pilnie, gorliwie przytakując
Od czasu do czasu dobiegały Winstona takie zwroty, jak „zgadzam się z wami całkowicie, towarzyszu” lub „macie absolutną rację, towarzyszu”, wypowiadane naiwnym, jeszcze dziewczęcym głosem
Mężczyzna jednak nie przerywał ani na moment, nawet kiedy ona coś komentowała
Winston znał go tylko z widzenia, ale wiedział, że piastuje ważne stanowisko w Departamencie Literatury
Był to gość około trzydziestki, o muskularnej szyi i dużych ruchliwych ustach
Siedział z głową odchyloną do tyłu pod takim kątem, że jego szkła odbijały światło, toteż zamiast oczu Winston widział dwa ślepe krążki
Zdumiewające, lecz z potoku słów, które facet bezustannie z siebie wylewał, nie można było rozróżnić ani jednego
Raz tylko udało się Winstonowi wyłowić zbitkę „całkowite i ostateczne wyplenienie goldsteinizmu”, wyszczekaną tak szybko, że niemal wyplutą w jednym kawałku, niczym odlany wiersz druku
Reszta była tylko hałasem, kwakaniem, kwa-kwa-kwa
Jednakże mimo kłopotów ze zrozumieniem poszczególnych słów, Winston nie miał żadnych wątpliwości co do ogólnego charakteru wywodu
Może facet potępiał Goldsteina i żądał bardziej zdecydowanych działań przeciwko myślozbrodniarzom i sabotażystom, może oburzał się na zbrodnicze okrucieństwo wojsk eurazjatyckich, może wychwalał Wielkiego Brata albo bohaterów z frontu malabarskiego — nie miało to znaczenia
Cokolwiek mówił, była to najczystsza ortodoksja, najczystszy angsoc
Wpatrzony w bezoką twarz z poruszającą się gwałtownie szczęką, Winston miał dziwne uczucie, że obserwuje nie człowieka, lecz kukłę
Mówił nie mózg mężczyzny, tylko jego krtań
Wydobywające się z niej dźwięki składały się ze słów, ale nie tworzyły prawdziwej mowy; był to bezmyślny hałas, zupełnie jak kwakanie kaczki
Syme zamilkł na chwilę i końcem łyżki zaczął rozmazywać po stole rozlany gulasz
Głos przy sąsiednim stoliku kwakał nieustannie, bez trudu wzbijając się nad gwar stołówki
— Istnieje takie słowo w nowomowie — rzekł Syme — którego pewnie jeszcze nie znasz: kwakmowa, czyli mówienie podobne do kwakania kaczki
Jest to jedno z tych ciekawych słów, które mają dwa przeciwstawne znaczenia
W odniesieniu do wroga stanowi obelgę; w odniesieniu do kogoś, z kim się zgadzasz, komplement
Nie ma dwóch zdań, że Syme’a czeka ewaporacja, pomyślał znów Winston
Pomyślał z pewnym smutkiem,
aczkolwiek dobrze wiedział, że Syme nim gardzi i bez wahania zadenuncjowałby go jako myślozbrodniarza, gdyby tylko miał ku temu podstawy
Z Syme’em coś było nie w porządku
Czegoś mu brakowało: rozwagi, rezerwy, zbawczej głupoty
Nie żeby był nieprawomyślny
Wierzył w zasady angsocu, uwielbiał Wielkiego Brata, radował się ze zwycięstw, nienawidził rewizjonistów — wszystko nie tylko szczerze, lecz także z gorączkowym zapałem; co więcej, jego rozeznanie w aktualnej sytuacji politycznej znacznie przewyższało wiedzę innych szeregowych członków Partii
A jednak nie cieszył się dobrą sławą
Mówił to, co lepiej było przemilczeć, zbyt wiele czytał, przesiadywał w kawiarni Pod Kasztanem, uczęszczanej przez malarzy i muzyków
Nie obowiązywał żaden zakaz, nawet niepisany, odwiedzenia tego lokalu, lecz bywanie tam nie wróżyło nic dobrego
Dawni, skompromitowani przywódcy partyjni zbierali się Pod Kasztanem często, dopóki nie objęła ich czystka
Podobno przed wielu, wielu laty widywano tam nawet samego Goldsteina
Tak więc los Syme’a łatwo było przewidzieć
A jednak Winston wiedział ponad wszelką wątpliwość, że gdyby choć na sekundę obnażył przed nim swoje prawdziwe uczucia, Syme natychmiast wydałby go Policji Myśli
Oczywiście, tak samo postąpiłby każdy; ale Syme jako pierwszy
Lecz sama gorliwość nie wystarczy
Ortodoksyjność to nieświadomość
Syme uniósł głowę
— A oto i Parsons — rzucił
Ton jego głosu niemal dopowiadał „ten zasrany kretyn”
Parsons, współlokator Winstona z Bloku Zwycięstwa, tęgawy, średniego wzrostu blondyn o żabiej twarzy, istotnie szedł w ich stronę, klucząc między stolikami
Jak na trzydziestopięciolatka miał już pokaźne fałdy tłuszczu pod brodą i na biodrach, lecz jego ruchy nadal były zwinne i chłopięce
Właściwie sprawiał tak silne wrażenie małego chłopca w powiększeniu, że choć nosił regulaminowy kombinezon, trudno go było sobie wyobrazić w innym stroju niż granatowe spodenki, szara koszula i czerwona chusta Kapusiów
Myśląc o nim widziało się kolana z dołeczkami i podwinięte rękawy na pulchnych ramionach
Zresztą Parsons rzeczywiście wkładał chętnie szorty, ilekroć tylko nadarzała się ku temu okazja — piesza wycieczka lub inna rozrywka związana z wysiłkiem fizycznym
Przywitał Winstona i Syme’a wesołym „Czołem, czołem!”, po czym usiadł obok, roztaczając intensywną woń potu
Jego różową twarz pokrywały gęsto krople
Miał wręcz nieprawdopodobny dar pocenia się
W osiedlowej świetlicy zawsze można było poznać, kiedy grał w ping-ponga, po mokrej rączce rakietki
Syme wyjął pasek papieru z długą kolumną słów i, z kopiowym ołówkiem w ręku, zaczął je studiować
— Patrz, pracuje nawet w przerwie obiadowej! — zawołał Parsons, szturchając łokciem Winstona
— Ten się przykłada, co? Powiedz, stary, nad czym tak ślęczysz? Ech, dla mnie to pewnie i tak za mądre! Smith, stary druhu, dobrze, że cię dopadłem
Chodzi o tę dobrowolkę, którą zapomniałeś mi dać
— Na co tym razem? — spytał Winston, automatycznie sięgając po pieniądze
Prawie jedną czwartą pensji pochłaniały dobrowolne składki, tak liczne, że łatwo było w nich się pogubić
— Na Tydzień Nienawiści
Wiesz, na fundusz osiedlowy
Jestem skarbnikiem naszego bloku
Staramy się jak nigdy, więc będzie na co popatrzeć
Osobiście robię wszystko, żeby Blok Zwycięstwa miał najwięcej flag na całej ulicy
Obiecałeś dwa dolary
Winston wysupłał i wręczył mu dwa zmięte, brudne banknoty, a Parsons odnotował kwotę w niewielkim kajecie równym, starannym pismem półanalfabety
— I jeszcze jedno, stary
Żona powiedziała mi, że ten mój szczeniak przysolił ci wczoraj z procy
Porządnie go obsztorcowałem
I nawet zagroziłem, że jeśli to się powtórzy, zabiorę mu procę
— Chyba był trochę nie w sosie, że ominęła go egzekucja — rzekł Winston
— Cóż, bywa… Ale jak mówią, nastawienie ma słuszne, sam przyznasz
Psotne szczeniaki, jedno i drugie, za to jakie gorliwe! W głowie im tylko Kapusie, no i wojna, oczywiście
Wiesz, co ta moja mała zrobiła w zeszłą sobotę, kiedy poszli całą drużyną na wycieczkę w okolice Berkhamsted? Namówiła dwie koleżanki, żeby też odłączyły się od reszty, i przez całe popołudnie śledziły jakiegoś faceta
Szły za nim bite dwie godziny, lasem, a gdy w końcu dotarli do Amersham, nasłały na niego patrol
— Dlaczego? — spytał zdezorientowany Winston
Parsons zaraz mu wyjaśnił triumfalnym tonem:
— Mała była pewna, że to szpieg
Może zrzucono go na spadochronie? Ale nie o to chodzi
Wiesz, stary, po czym zgadła? Spostrzegła, że ma dziwne buty, jakich nigdy jeszcze nie widziała
Więc od razu wykombinowała, że to cudzoziemiec
Smarkula ma dopiero siedem lat, a patrz, jaka cwana!
— Co się stało z tym człowiekiem? — spytał Winston
— Nie wiem
Wcale bym się nie zdziwił, gdyby…
Uniósł ręce, jakby celował z karabinu, po czym cmoknął głośno, naśladując wystrzał
— I bardzo dobrze — pochwalił machinalnie Syme, nie odrywając oczu od paska papieru
— Oczywiście, nie możemy ryzykować — przyznał z poczucia obowiązku Winston
— Jak to mówią, trwa wojna, no nie?
Jakby na potwierdzenie tych słów z teleekranu tuż nad ich głowami rozległ się sygnał trąbki
Tym razem nie chodziło jednak o ogłoszenie kolejnego militarnego zwycięstwa, lecz o komunikat Ministerstwa Obfitości
— Towarzysze! — zawołał ochoczo młodzieńczy głos
— Uwaga, towarzysze! Mamy dla was wspaniałe nowiny! Odnieśliśmy wielki sukces na froncie produkcyjnym! Z najnowszych kompleksowych zestawień statystycznych dotyczących produkcji artykułów konsumpcyjnych wynika, że w porównaniu z rokiem ubiegłym stopa życiowa obywateli wzrosła aż o dwadzieścia procent
Dziś rano w całej Oceanii odbyły się spontaniczne masowe manifestacje; ludzie wylegli z biur, z fabryk, defilowali ulicami niosąc transparenty i wznosząc okrzyki na cześć Wielkiego Brata, aby wyrazić mu wdzięczność za nowe, szczęśliwe życie, jakie wiodą pod jego światłym kierownictwem
A oto niektóre z uzyskanych danych
Artykuły żywnościowe…
Zwrot „nowe, szczęśliwe życie” powtarzał się kilkakrotnie
Należał ostatnio do ulubionych określeń Ministerstwa Obfitości
Parsons, którego uwagę przykuł sygnał trąbki, siedział zasłuchany, z poważną miną i z rozdziawioną gębą; nudził się, ale w budujący sposób
Nie rozumiał przytaczanych liczb, wiedział jednak, że z jakichś względów są powodem do radości
Wyciągnął wielką, cuchnącą faję do połowy nabitą zwęglonym tytoniem
Tygodniowy przydział tytoniu wynosił zaledwie 100 gramów, rzadko więc kiedy można było nabić fajkę po brzeg główki
Winston palił Papierosa Zwycięstwa, trzymając go ostrożnie w pozycji poziomej
Zostały mu już tylko cztery, a nową kartkę mógł zrealizować dopiero nazajutrz
Skupił się, żeby nie słyszeć gwaru rozmów, i wsłuchał w głos płynący z teleekranu
Okazało się, że manifestowano również, by podziękować Wielkiemu Bratu za zwiększenie przydziału czekolady do dwudziestu gramów tygodniowo
A przecież zaledwie wczoraj, jak pamiętał Winston, nadano komunikat o zmniejszeni u przydziału do dwudziestu gramów
Czy możliwe, że wystarczą dwadzieścia cztery godziny, aby wszyscy przełknęli to kłamstwo? Tak, wystarczyły
Parsons przełknął je gładko, ze zwierzęcej głupoty
Bezoki stwór przy sąsiednim stoliku przełknął je fanatycznie, z zapałem, natychmiast pałając gwałtowną chęcią wyśledzenia, zadenuncjowania i ewaporowania każdego, kto twierdziłby, że w ubiegłym tygodniu przydział wynosił trzydzieści gramów
Syme również — w sposób bardziej złożony, dwójmyślowy — ale też je przełknął
Czyżby więc tylko on jeden, Winston, obdarzony był pamięcią?
Fantastyczne dane wciąż lały się z teleekranu
W porównaniu z ubiegłym rokiem więcej było żywności, więcej odzieży, więcej domów, więcej mebli, więcej garnków, więcej paliw, więcej statków, więcej helikopterów, więcej książek, więcej noworodków-więcej wszystkiego oprócz chorób, przestępstw i szaleńców
Z roku na rok, wręcz z minuty na minutę, wszyscy i wszystko pięło się na coraz wyższe szczyty
Winston podniósł łyżkę i, tak jak wcześniej Syme, zaczął rozmazywać nią po blacie stołu jedną z odnóg gęstniejącej kałuży gulaszu
Rozmyślał z goryczą o materialnym poziomie życia
Czy zawsze było tak źle? Czy jedzenie zawsze miało tak podły smak? Rozejrzał się po stołówce
Niskie, zatłoczone pomieszczenie o ścianach szarych od dotyku niezliczonych ciał; poobijane metalowe stoły i krzesła, ustawione tak ciasno, że wszyscy niemal stykali się łokciami; pogięte łyżki, wyszczerbione tace, toporne białe kubki; każda powierzchnia zatłuszczona, każda szczelina wypełniona brudem; a wszędzie zatęchła, przemieszana woń podłego dżinu, kiepskiej kawy, kwaśnego gulaszu i nieświeżych ubrań
Ciało wzdrygało się, a kiszki skręcały na znak protestu, któremu towarzyszyło poczucie, że człowieka wykiwano pozbawiając go czegoś, do czego miał niezbywalne prawo
Winston nie przypominał sobie, aby kiedykolwiek było inaczej
Jak daleko sięgał pamięcią, zawsze się nie dojadało, nosiło dziurawe skarpety i łataną bieliznę, meble były poobijane i krzywe, mieszkania niedogrzane, metro zatłoczone, domy w rozsypce, chleb szary, kawa ohydna; herbata uchodziła za rarytas, papierosów nie wystarczało; niczego nie można było kupić tanio i bez ograniczeń z wyjątkiem syntetycznego dżinu
Oczywiście, im człowiekowi przybywało lat, tym gorzej to wszystko znosił, ale skoro wzdrygał się na niewygody, brud i niedostatek, na nie kończące się zimy, lepkie od brudu skarpety, zepsute windy, chropowate mydło, rozpadające się papierosy i obrzydliwe, dziwne w smaku jadło, czyż nie był to właśnie znak, iż nie taki jest naturalny porządek rzeczy? Gdyby nie istniał w pamięci genetyczny zapis o innym, lepszym życiu, czy obecny świat wydawałby się aż tak obrzydliwy?
Znów rozejrzał się po stołówce
Niemal wszyscy byli brzydcy i tacy by pozostali, nawet gdyby ubrać ich w co innego niż identyczne granatowe kombinezony
Na drugim końcu sali niski mężczyzna, niezwykle podobny do pluskwy, siedział samotnie przy stoliku i pił kawę, co rusz zerkając podejrzliwie na boki maleńkimi oczkami
Jakże łatwo jest uwierzyć, pomyślał Winston, zwłaszcza jeśli ktoś nie rozgląda się dookoła, że typ fizyczny uważany przez Partię za ideał — wysocy, muskularni młodzieńcy i piersiaste dziewoje, wszystko jasnowłose, żywotne, opalone, beztroskie — istnieje, a nawet dominuje
W rzeczywistości, o ile mógł ocenić, większość mieszkańców Pasa Startowego Jeden była drobna, ciemna i nieurodziwa
Aż dziw, jak typ pluskwy pienił się w ministerstwach: mali, przysadziści mężczyźni bardzo wcześnie nabierający tuszy, krótkonodzy, o chyżych, owadzich ruchach i nalanych, nieprzeniknionych twarzach z maleńkimi oczkami
To właśnie ten typ prosperował pod kierownictwem Partii
Komunikat Ministerstwa Obfitości zakończył się również sygnałem trąbki; po nim rozległy się blaszane dźwięki muzyki
Parsons, w którym bombardowanie liczbami wzbudziło niesprecyzowany entuzjazm, wyjął fajkę z ust
— No, Ministerstwo Obfitości rzeczywiście spisało się w tym roku na medal — rzekł kiwając z uznaniem głową
— Przy okazji, Smith, stary druhu, nie masz przypadkiem żyletki, którą mógłbyś mi odstąpić?
— Niestety — odparł Winston
— Sam od sześciu tygodni używam tej samej
— Trudno
Ale wolałem się upewnić
— Przykro mi
Kwaczący głos przy sąsiednim stoliku, na krótko uciszony przez ministerialny komunikat, teraz wzbił się ponownie, donośny jak uprzednio
Nie wiedzieć czemu, Winstonowi stanęła przed oczyma pani Parsons ze swoimi rzadkimi włosami i zmarszczkami wypełnionymi kurzem
Jeszcze dwa lata, a dzieciaki zadenuncjują ją Policji Myśli
Pani Parsons zostanie ewaporowana
Syme również
I Winston
I O’Brien
Za to Parsons ostanie się na pewno
Tak samo bezoki stwór z głosem kaczki
Ostaną się mali urzędnicy podobni do pluskiew, pomykający tak zwinnie labiryntem ministerialnych korytarzy
Oraz ciemnowłosa dziewczyna z Departamentu Literatury
Zdawało mu/się, że intuicyjnie wie, kto zginie, a kto przetrwa, chociaż nie umiałby jasno określić, jakie cechy gwarantują przetrwanie
Nagle coś gwałtownie wyrwało go z zadumy
Dziewczyna przy sąsiednim stoliku obróciła się nieco i popatrzyła na niego
Była to brunetka z Departamentu Literatury
Przyglądała mu się spod oka z dziwną intensywnością
Zaledwie ich spojrzenia się spotkały, odwróciła wzrok
Zimny pot zrosił plecy Winstona
Poczuł dreszcz panicznego strachu
Opanował się prawie natychmiast, lecz uporczywy niepokój pozostał
Dlaczego go obserwowała? Dlaczego za nim chodziła? Jak na złość nie pamiętał, czy siedziała już przy tym stoliku, kiedy się zjawił, czy usiadła tam dopiero później
W każdym razie wczoraj, podczas Dwóch Minut Nienawiści, zajęła miejsce tuż za nim, choć było wiele wolnych krzeseł
Najprawdopodobniej chciała sprawdzić, czy krzyczy odpowiednio głośno
Znów pomyślał, że chyba jednak nie jest agentką Policji Myśli, ale cóż z tego, skoro właśnie szpicle amatorzy są najbardziej gorliwi
Nie wiedział, jak długo mu się przyglądała; mogła przecież obserwować go od pięciu minut, a nie miał pewności, czy przez cały ten czas dostatecznie panował nad mimiką
Oddawanie się rozmyślaniom w miejscu publicznym lub w zasięgu teleekranu było straszliwie niebezpieczne
Każdy drobiazg mógł człowieka zdradzić
Nerwowy tik, podświadomy wyraz troski, zwyczaj mamrotania do samego siebie — cokolwiek, co wyglądało na odstępstwo od normy i mogło sugerować, że ma się coś do ukrycia
Zresztą niewłaściwy wyraz twarzy (na przykład niedowierzająca mina, gdy ogłaszano sukces militarny) stanowił sam w sobie przestępstwo, na które w nowomowie istniało odpowiednie określenie: gębozbrodnia
Dziewczyna znów odwróciła się plecami do Winstona
Może wcale go nie śledziła; może to czysty przypadek, że dwa dni z rzędu usiadła tak blisko
Papieros mu zgasł, położył go więc ostrożnie na krawędzi blatu, zamierzając dopalić po pracy, o ile niechcący nie wysypie tytoniu
Nawet jeśli dziewczyna przy sąsiednim stoliku jest agentką Policji Myśli — a zatem nim miną trzy dni, Winstona zamkną w lochach Ministerstwa Miłości — to jeszcze nie powód, by marnować spory niedopałek
Syme złożył i schował do kieszeni pasek papieru
Parsons znów się odezwał:
— Czy opowiadałem ci, stary — spytał chichocząc przez zęby zaciśnięte na cybuchu fajki — jak to kiedyś te moje zuchy podpaliły kieckę babie na bazarze, bo zobaczyły, że zawija kiełbaski w plakat W
B
? Podkradły się od tyłu i podpaliły zapałkami! Nieźle była poparzona! Psotne szczeniaki, co? Ale jakie cwane! Przechodzą w Kapusiach pierwszej klasy trening, lepszy nawet niż za moich czasów
Wiesz, w co ich teraz wyposażają? W trąbki do podsłuchiwania przez dziurkę od klucza! Moja mała przyniosła taką do domu przed paroma dniami i wypróbowała na drzwiach do naszego pokoju; oznajmiła, że słyszy dwa razy lepiej, niż kiedy przykłada ucho
Oczywiście, to tylko zabawka
Ale sam przyznasz, że szkoli się ich w słusznym kierunku, nie?
W tym momencie teleekran wydał przejmujący gwizd
Był to znak, że pora wracać do pracy
Kiedy wszyscy trzej poderwali się na nogi, by dobiec do wind, zanim zrobi się przy nich ścisk, reszta tytoniu wysypała się z niedopałka
6
Napisał w pamiętniku:
Wydarzyło się to trzy lata temu
Natknąłem się na nią ciemnym wieczorem w wąskiej bocznej uliczce w pobliżu dworca kolejowego
Stała przy bramie, pod latarnią, która rzucała tylko nikłe światło
Miała młodą twarz pokrytą grubo makijażem
To właśnie ten makijaż tak na mnie podziałał: twarz zupełnie biała, jak maska, usta jaskrawoczerwone
Kobiety należące do Partii nigdy się nie malują
Oprócz nas nie było nikogo, nie było też teleekranów
Powiedziała, że dwa dolary
Więc…
Przez chwilę nie mógł pisać dalej
Zamknął oczy i przycisnął palcami powieki, żeby wymazać obraz, który powracał w pamięci
Miał ochotę wykrzykiwać najgorsze przekleństwa, walić głową w ścianę, przewrócić kopniakiem stół, cisnąć kałamarz przez okno — zrobić coś gwałtownego, wywołać jakiś hałas lub nawet zadać sobie fizyczny ból, byleby tylko zatrzeć dręczące wspomnienie
Najgroźniejszym wrogiem człowieka, pomyślał, jest jego układ nerwowy
Napięcie wewnętrzne może w każdej chwili ujawnić się poprzez zewnętrzne objawy
Przypomniał sobie mężczyznę, którego widział na ulicy przed kilkoma tygodniami: był to zupełnie zwyczajny jegomość, na oko poniżej czterdziestki, członek Partii, szczupły, dość wysoki, z teczką w ręce
Dzieliło ich zaledwie kilka metrów, gdy nagle jakiś skurcz wykrzywił lewą połowę twarzy tamtego
I po chwili znowu, kiedy się mijali; było to tylko drgnienie, w dodatku szybkie jak migawka, ale najwyraźniej zupełnie mimowolne
Winston pomyślał wtedy: dni tego biedaka są policzone
Najstraszniejsze, że gość pewno wcale nie zdawał sobie sprawy ze swojego tiku
Jednakże największym niebezpieczeństwem było mówienie przez sen
A Winston nie wiedział, jak się przed tym ustrzec
Wziął głęboki oddech i znów podjął pisanie:
Więc wszedłem za nią do bramy i dałem się zaprowadzić podwórce do kuchni w suterenie
Pod ścianą stało łóżko, a na stole przyćmiona lampa
Kobieta…
W gardle czuł suchość
Miał ochotę odplunąć
Myśląc o kobiecie z sutereny miał też przed oczami swoją żonę, Katherine
Winston bowiem był kiedyś żonaty — i prawdopodobnie nic się nie zmieniło, bo o ile wiedział, Katherine wciąż żyła
Znów poczuł w nozdrzach ciepły, duszny fetor sutereny, w którym smród pluskiew i odór brudnej odzieży mieszały się z wonią tanich perfum, obrzydliwą, lecz mimo to podniecającą, gdyż kobiety partyjne nie stosowały żadnych pachnideł; było wręcz niewyobrażalne, by któraś mogła to uczynić
Tylko prolki używały perfum
W jego umyśle zapach ten kojarzył się nierozerwalnie z kopulacją
Pójście z tą kobietą stanowiło jego pierwszy występek tego typu od blisko dwóch lat
Oczywiście obowiązywał niepisany zakaz zadawania się z prostytutkami, lecz — zebrawszy się na odwagę — raz na pewien czas można go było złamać
Ryzykowało się wiele, ale za zbrodnię tę nie groziła kara śmierci
Przyłapani — chyba że mieli na sumieniu coś jeszcze — mogli się spodziewać kary pięciu lat ciężkich robót
Jeśli wiedziało się, jak uniknąć wpadki, sprawa nie nastręczała trudności
Ubogie dzielnice roiły się od kobiet gotowych sprzedawać swoje wdzięki
Czasami wystarczyła butelka dżinu, normalnie niedostępnego prolom
Po cichu Partia aprobowała nawet prostytucję, jako umożliwiającą zaspokojenie popędu, który nie dawał się całkowicie stłumić
Rozwiązłość nie przeszkadzała aż tak bardzo, o ile uprawiano ją potajemnie, bez radości i wyłącznie z kobietami należącymi do ujarzmionej i pogardzanej klasy
Zbrodnią niewybaczalną był stosunek pozamałżeński między członkami Partii
Ale — choć także i do tej zbrodni z reguły przyznawali się oskarżeni podczas wielkich czystek — trudno sobie wyobrazić, aby coś takiego naprawdę się zdarzyło
Partia postawiła sobie za cel nie tylko powstrzymanie mężczyzn i kobiet od tworzenia związków, nad którymi nie miałaby żadnej kontroli
Uparcie, acz skrycie, dążyła do odarcia stosunku płciowego z wszelkiej przyjemności
Za wroga uważano nie tyle miłość, ile zmysłowość, zarówno w małżeństwie, jak i poza nim
Każdy związek małżeński między członkami Partii musiał zyskać akceptację specjalnej komisji i — choć nie istniał na to specjalny paragraf — nie udzielano zgody kandydatom, którzy sprawiali wrażenie, że czują do siebie pociąg fizyczny
Jedynym akceptowanym celem małżeństwa było płodzenie przyszłych członków Partii
Sam stosunek płciowy należało, traktować jako coś wzbudzającego odrazę, niczym lewatywa
Tego również nie mówiono wprost, lecz w pośredni sposób wpajano od dzieciństwa każdemu członkowi Partii
Działały nawet takie organizacje jak Młodzieżowa Liga Antyseksualna, które zalecały pełną wstrzemięźliwość płciową
Kobiety miano poddawać sztucznej inseminacji (w nowomowie sztuczsem), a urodzone przez nie dzieci wychowywać w specjalnych zakładach
Winston zdawał sobie sprawę, że projekt ten nie jest traktowany serio, aczkolwiek pasuje do ogólnej ideologii Partii
Partia usiłowała zabić popęd płciowy, a jeśli jej nie wychodziło, próbowała go przynajmniej spaczyć i zohydzić
Nie rozumiał dlaczego, ale ze strony Partii wydawało mu się to naturalne
I jeśli chodzi o kobiety, wysiłki te przynosiły pożądany rezultat
Znów pomyślał o Katherine
Minęło dziewięć, dziesięć — blisko jedenaście lat, odkąd się rozstali
To dziwne, jak rzadko o niej myślał
Na długie tygodnie zapominał o tym, że jest żonaty
Byli razem tylko przez piętnaście miesięcy
Partia nie zezwalała na rozwody, ale małżeństwa bezdzietne na ogół zachęcano do separacji
Katherine była prostą jak trzcina, wysoką, jasnowłosą dziewczyną o wspaniałych ruchach
Miała śmiałą, pociągłą twarz, która wydawała mu się uduchowiona — czysta iluzja, gdyż zaraz na samym początku małżeństwa Winston doszedł do wniosku, że ma do czynienia z najgłupszym, najprymitywniejszym i najbardziej pustym umysłem, z jakim dotąd się zetknął
Chociaż może wynikało to po prostu stąd, że poznał Katherine lepiej niż kogokolwiek
Głowę miała nabitą wyłącznie partyjnymi sloganami i zdolna była przełknąć każdą, dosłownie każdą bzdurę wymyśloną przez Partię
W myślach przezywał ją ludzkim gramofonem
Ale zniósłby jej towarzystwo, gdyby nie jedno — ich życie płciowe
Ledwo jej dotknął, wzdrygała się i sztywniała
Obejmując ją czuł się tak, jakby obejmował drewnianą kukłę z ruchomymi kończynami
Najdziwniejsze, że nawet gdy leżał w jej ramionach, miał wrażenie, iż równocześnie odpycha go z całej siły
Uczucie to wywoływała sztywność jej członków, gdyż Katherine leżała z zamkniętymi oczami, ani się nie opierając, ani nie współuczestnicząc, lecz jakby biernie wszystko znosząc
Ich zbliżenia były nieprawdopodobnie żenujące, a z czasem stały się po prostu okropne
Ale mimo wszystko Winston wytrzymałby z żoną, gdyby się tylko zgodziła, by żyli w celibacie
Jednakże, ku jego zdumieniu, ta propozycja okazała się dla niej nie do przyjęcia
Oświadczyła, że muszą mieć dziecko
Tak więc powtarzali ten sam przykry rytuał regularnie raz na tydzień, chyba że akurat było to niemożliwe
Katherine nawet przypominała mu rano o czekającym ich akcie jak o czymś, co trzeba wykonać wieczorem i czego nie wolno zaniedbać
Posługiwała się dwoma określeniami
Pierwsze to „produkowanie dziecka”, a drugie „nasz obowiązek wobec Partii” (tak jest, używała dokładnie tych słów!)
Wkrótce Winston z coraz większym lękiem oczekiwał wyznaczonego dnia
Na szczęście Katherine nie zaszła w ciążę i w końcu zgodziła się zrezygnować z dalszych prób, a niedługo potem rozstali się na dobre
Winston westchnął cicho, po czym znów ujął pióro i napisał:
Kobieta rzuciła się na lóżko i natychmiast bez żadnych ceregieli, najbardziej ordynarnym, wstrętnym gestem, jaki sobie wyobrazić, zadarła spódnicę
Wówczas ja…
Ujrzał siebie, jak stoi w bladym świetle lampy, wciągając w nozdrza woń pluskiew i tandetnych perfum, ogarnięty poczuciem klęski i urażonej godności, co nawet tam, w suterenie, wiązało się z myślą o białym ciele Katherine, obróconym w bryłę lodu przez hipnotyczną moc Partii
Dlaczego wszystko musiało zawsze źle się kończyć? Dlaczego, zamiast tych obmierzłych szamotanin powtarzających się w kilkuletnich odstępach, nie mógł mieć kobiety, którą by kochał? Ale prawdziwy romans nie mieścił się w głowie
Kobiety partyjne były wszystkie takie same
Czystość seksualną miały zakorzenioną równie głęboko jak lojalność wobec Partii
Poprzez umiejętne wczesne warunkowanie, przez gry i zimne prysznice, poprzez bzdury, które wpajano im w szkole, w Kapusiach i w Lidze Młodych, przez wykłady, pochody, piosenki, skandowanie haseł i wojskową muzykę udawało się stłumić w nich popęd naturalny
Rozum podpowiadał mu, że muszą istnieć wyjątki, lecz serce nie chciało w to wierzyć
Wszystkie znane mu kobiety były nie do zdobycia, tak jak tego oczekiwała od nich Partia
Bardziej jeszcze niż miłości pragnął obalić ten mur cnoty, choćby tylko raz w życiu
Udane spółkowanie było buntem
Pożądanie równało się myślozbrodni
Nawet rozbudzenie Katherine, jego własnej żony, oznaczałoby występek przeciwko Partii, gdyby mu się powiodło
Ale musiał dokończyć swoją opowieść
Napisał:
Wówczas ja podkręciłem lampę
Kiedy ujrzałem kobietę w świetle…
Niewielki płomień lampy naftowej, kiedy rozbłysł w półmroku, wydał się niezwykle jasny
Winston dopiero teraz mógł się dobrze przyjrzeć kobiecie
Postąpił krok w jej stronę i przystanął, ogarnięty pożądaniem i lękiem
Był boleśnie świadom ryzyka, które podjął przychodząc tutaj
Istniało duże prawdopodobieństwo, że patrol złapie go, kiedy będzie wychodził; bardzo możliwe, że policjanci już czekają za drzwiami
I tak go zwiną; nie może więc wyjść, nie zrobiwszy tego, po co wszedł…!
Musiał to napisać, musiał wyznać
Otóż w świetle zobaczył nagle, że kobieta jest stara
Warstwa makijażu na jej twarzy była tak gruba, że mogła pęknąć niczym tekturowa maska
Widział włosy kobiety poprzetykane siwizną, lecz co najokropniejsze, gdy rozchyliła usta, ujrzał tylko czarną, jamę
Prostytutka w ogóle nie miała zębów
Nabazgrał szybkim, niestarannym pismem:
Kiedy ujrzałem kobietę w świetle, przekonałem się, że to stara baba, przynajmniej pięćdziesięcioletnia
Lecz nic nie mogło mnie powstrzymać: zrobiłem to, po co tam poszedłem
Znów przycisnął palce do oczu
Wreszcie napisał wszystko, ale wcale mu nie ulżyło
Terapia nie odniosła skutku
Wciąż miał ochotę wrzeszczeć i kląć na całe gardło
7
Jeśli jest jakakolwiek nadzieja, napisał Winston, spoczywa w prolach
Jeśli jest jakakolwiek nadzieja, musi spoczywać w prolach, bo tylko pośród nich, w tej kotłującej się, lekceważonej masie stanowiącej 85% mieszkańców Oceanii, może się zrodzić siła zdolna obalić Partię
Partii nie sposób zniszczyć od wewnątrz
Jej wrogowie, o ile w ogóle istnieją, nie tylko nie potrafią się zjednoczyć, lecz także rozpoznawać
Nawet jeśli legendarne Braterstwo nie jest wyłącznie fikcją, trudno sobie wyobrazić, aby więcej niż dwóch lub trzech jego członków mogło spotykać się naraz
Wyrazem buntu było porozumiewawcze spojrzenie, modulacja głosu, albo — co najwyżej — szeptem wypowiedziane słowo
Ale prole, gdyby tylko stali się świadomi własnej siły, nie musieliby spiskować
Wystarczyłoby, aby się podnieśli i otrząsnęli, niczym koń strącający muchy
Gdyby zechcieli, już jutro mogliby roznieść Partię w pył
Przecież chyba musi im to przyjść do głowy prędzej czy później! A jednak…
Przypomniał sobie, jak pewnego razu szedł rojną ulicą, gdy naraz potężny krzyk setek głosów — kobiecych głosów — buchnął z bocznej alejki nieco przed nim
Był to potężny, przeraźliwy krzyk rozpaczy i wściekłości, głębokie, głośne „Och-o-o-o-och”, które wstrząsnęło powietrzem niczym bicie dzwonu
Serce kołatało mu mocniej
„Zaczęło się! — pomyślał
— Wybuchł bunt! Prole wreszcie zrzucają więzy!”
Kiedy dotarł do rogu, ujrzał tłum, jakieś dwieście lub trzysta kobiet tłoczących się wokół straganów ulicznego kiermaszu, z twarzami tak przygnębionymi jak twarze pasażerów tonącego statku
Lecz w tej samej chwili wspólna rozpacz rozpadła się na dziesiątki pojedynczych kłótni
Okazało się, że na jednym straganie sprzedawano rondle, nędzne i z blachy cienkiej jak papier, ale i tak cenne, gdyż wszelkiego rodzaju garnki i sprzęty kuchenne były z trudem osiągalne
Teraz zapas się nagle skończył
Kobiety, które zdołały dokonać zakupu, popychane i potrącane przez resztę, usiłowały odejść ze swoją zdobyczą, podczas gdy dziesiątki innych tłoczyły się wokół straganu, oskarżając sprzedawcę o kumoterstwo i ukrywanie towaru
Znów rozległy się wrzaski
Dwie tłuste baby, jedna strasznie rozczochrana, uczepiły się blaszanego rondla i próbowały wyrwać go sobie z rąk
Przez chwilę walczyły zajadle, aż nagle odpadł uchwyt
Winston obserwował je z niesmakiem
A jednak, przez moment, z jakąż przerażającą mocą brzmiał krzyk zaledwie dwustu gardeł! Dlaczego prole nigdy nie krzyczą tak głośno o czymś naprawdę istotnym? Zanotował:
Dopóki nie połączy ich świadomość, nigdy są nie zbuntują; dopóki są nie zbuntują, nie staną się świadomi
To zdanie, pomyślał, wygląda jak żywcem przepisane z partyjnego podręcznika
Partia oczywiście utrzymywała, że wyzwoliła proli
Przed Rewolucją byli okrutnie ciemiężeni przez kapitalistów, głodzono ich i karano chłostą, kobiety zmuszano do pracy w kopalniach węgla (co prawda nadal w nich pracowały), a dzieci w wieku lat sześciu sprzedawano do fabryk
Równocześnie jednak, zgodnie z zasadami dwójmyślenia, Partia nauczała, że prole są gatunkiem z natury podlejszym, i należy — niczym zwierzęta — przymuszać ich do posłuszeństwa za pomocą pewnych nieskomplikowanych metod
W sumie bardzo mało wiedziano o prolach
Ale więcej nie trzeba było wiedzieć
Jak długo rozmnażali się i pracowali, nikogo nie obchodziło, co robią poza tym
Pozostawieni sobie, niczym bydło puszczone samopas na równinach Argentyny, powrócili do naturalnego dla nich stylu życia, odziedziczonego po przodkach
Rodzili się, wyrastali w rynsztokach, w wieku dwunastu lat szli do pracy, następnie przeżywali krótki okres rozkwitu urody i zmysłowości, w wieku lat dwudziestu żenili się, około trzydziestki wkraczali w wiek średni, a umierali na ogół około sześćdziesiątki
Ciężka praca fizyczna, prowadzenie domu i wychowywanie dzieci, sprzeczki z sąsiadami, filmy, piłka nożna, piwo, a przede wszystkim hazard zamykały ich horyzont myślowy
Utrzymanie proli w ryzach nie nastręczało trudności
Krążyła wśród nich garstka agentów Policji Myśli, rozprzestrzeniając fałszywe pogłoski oraz identyfikując i usuwając nieliczne jednostki, które uważano za potencjalnie groźne, lecz nie czyniono nic, by wszczepić im ideologię Partii
Było rzeczą wręcz niepożądaną, aby prole mieli zdecydowane poglądy polityczne
Wymagano od nich jedynie prymitywnego patriotyzmu, do którego można się było odwołać narzucając im wydłużony czas pracy lub zmniejszone racje żywnościowe
I nawet gdy wyrażali niezadowolenie, co się czasami zdarzało, nie prowadziło to do niczego, ponieważ żyli w nieświadomości politycznej i koncentrowali się wyłącznie na drobnych, pojedynczych bolączkach
Większe zło i jego przejawy niezmiennie umykały ich uwadze
Niewielu proli miało w domach teleekrany
Nawet policja obywatelska rzadko wtrącała się w ich sprawy
W Londynie przestępczość osiągnęła zastraszające rozmiary: roiło się od złodziei, rzezimieszków, prostytutek, handlarzy narkotyków i aferzystów wszelkiego autoramentu, ale ponieważ ich działalność ograniczała się do świata proli, nie uważano tego za istotne
W kwestiach obyczajowych pozwalano masom przejmować wzory przodków
Nie narzucano im partyjnej wstrzemięźliwości płciowej
Za rozwiązłość nie groziły kary, rozwody były dozwolone
Przypuszczalnie zezwolono by/im nawet na odbywanie praktyk religijnych, gdyby wyrazili taką potrzebę lub chęć
Byli poza zasięgiem podejrzeń
Jak to ujmowało jedno z haseł Partii: „Prole i zwierzęta są wolne”
Winston opuścił rękę i ostrożnie podrapał owrzodzoną nogę
Znów go swędziła
W jego rozważaniach wciąż powracał problem niemożności dowiedzenia się, jak naprawdę wyglądało życie przed Rewolucją
Wyjął z szuflady szkolny podręcznik historii, pożyczony od pani Parsons, i przepisał do pamiętnika następujący fragment:
W dawnych czasach, przed sławną Rewolucją, Londyn nie był tym pięknym miastem, które znamy dzisiaj
Był ponurym siedliskiem brudu i nędzy, w którym większość ludzi chodziła głodna, a setki i tysiące biedaków nie tylko nie miały butów, lecz, nawet dachu nad głową
Dzieci w waszym wieku musiały pracować przez, dwanaście godzin na dobę u okrutnych mocodawców, którzy bili je batami, jeśli pracowały zbyt wolno, karmili zaś wyłącznie suchymi skórkami od chleba i wodą
Pośród tej strasznej nędzy stało kilka ogromnych, wspaniałych domów
Mieszkali w nich bogacze, często obsługiwani aż przez trzydziestu służących
Ci bogacze nabywali się kapitalistami
Byli to tłuści, obmierzli ludnie o srogich obliczach, tacy jak ten że pojęcia na sąsiedniej stronie
Widzicie, że ubrany jest w długą czarną kurtkę, zwaną surdutem, oraz dziwaczny, lśniący kapelusz podobny do rury od pieca, zwany cylindrem
Tak właśnie wyglądały mundury kapitalistów i nikt inny nie mógł ich nosić
Cały świat nalegał do kapitalistów, a reszta ludzkości była ich niewolnikami
Kapitaliści posiadali wszystką ziemię, wszystkie domy, wszystkie fabryki i wszystkie pieniądze
Jeśli ktoś był im nieposłuszny, mogli go wtrącić do więzienia albo pozbawić pracy i zagłodzić na śmierć
Kiedy zwykły człowiek zwracał się do kapitalisty, musiał zdejmować z głowy czapkę, płaszczyć się przed nim, kłaniać i tytułować go „jaśnie wielmożnym panem”
Przywódca wszystkich kapitalistów nazywał się król i…
Na pamięć znał resztę wywodu
Dalej była mowa o biskupach w szatach z batystowymi rękawami, o sędziach w gronostajach, o pręgierzu, dybach, kieratach poruszanych siłą ludzkich mięśni, o karze chłosty, o obiadach inauguracyjnych burmistrzów Londynu i zwyczaju całowania papieża w duży palec u nogi
Istniało też coś zwanego ius primae noctis, choć nie sądził, aby wspominano o tym w podręczniku dla dzieci
Tak zwało się prawo pozwalające każdemu kapitaliście sypiać ze wszystkimi kobietami zatrudnionymi w jego fabryce
Jak tu stwierdzić, co z tego jest kłamstwem? Mogło być prawdą, że przeciętnemu człowiekowi wiodło się obecnie lepiej niż przed Rewolucją
Jedynym dowodem przeciw był niemy protest własnego ciała, instynktowna pewność, że warunki, w jakich się żyje, są nieznośne i kiedyś musiały być inne
To nie okrucieństwo i poczucie lęku najpełniej charakteryzowały współczesność, lecz ubóstwo, obskurność i apatia
Wystarczyło się rozejrzeć, aby stwierdzić, iż życie nie tylko nie przypomina kłamstw lejących się potokami z teleekranu, lecz także odbiega daleko od partyjnego ideału
Codzienność, nawet dla członków Partii, składała się w przeważającej mierze z zajęć apolitycznych i neutralnych, takich jak ślęczenie za biurkiem, tłoczenie się w metrze, cerowanie dziurawych skarpet, oszczędzanie niedopałków i próby wycyganienia od znajomych pastylki sacharyny
Ideał, do którego dążyła Partia, cechowały rozmach, monstrualność i połysk: był to świat ze stali i betonuj świat gigantycznych maszyn i straszliwej broni, świat wojowników i fanatyków maszerujących naprzód noga w nogę, identycznie myślących i skandujących te same hasła, wiecznie zapracowanych, walczących, triumfujących i szpiegujących się wzajem — trzysta milionów obywateli o jednej twarzy
Tymczasem na rzeczywistość składały się żałosne, sypiące się miasta, których ulice przemierzali niedożywieni ludzie w przemakających butach, ludzie z odrapanych dziewiętnastowiecznych czynszówek cuchnących gotowaną kapustą i pozatykanymi ustępami
Winston ujrzał w wyobraźni panoramę Londynu — jedną ogromną ruinę, miasto miliona śmietników, a na jego tle postać pani Parsons, kobiety o pomarszczonej twarzy i rzadkich włosach, bezskutecznie usiłującej przepchać rurę odpływową
Znów podrapał się w kostkę
Dzień w dzień i noc w noc lały się z teleekranu, aż uszy puchły, dane statystyczne dowodzące, że obecnie ludzie mają więcej żywności, więcej odzieży, więcej rozrywek i lepsze domy — że żyją dłużej, pracują krócej, są roślejsi, zdrowsi, silniejsi, szczęśliwsi, inteligentniejsi i bardziej wykształceni niż ludzie pięćdziesiąt lat temu
Nie sposób było się przekonać, czy choćby jedna z tych informacji jest prawdziwa
Partia twierdziła na przykład, iż analfabetyzm wśród dorosłych proli spadł do 60%, podczas gdy przed Rewolucją wynosił aż 85 %; współczynnik śmiertelności niemowląt zmalał do 160 na 1000 urodzeń, podczas gdy przed Rewolucją wynosił 300 — i tak dalej
Przypominało to jedno równanie z dwiema niewiadomymi
Mogło się okazać, że dosłownie każde zdanie w podręcznikach historii, nawet dotyczące spraw bezspornych, jest od początku do końca zmyślone
Równie dobrze mogło przecież nigdy nie istnieć żadne prawo ius primae noctis, żadna istota zwana kapitalistą, żadne nakrycie głowy zwane cylindrem
Wszystko rozmywało się we mgle
Przeszłość wymazywano, o fakcie wymazania zapominano, i kłamstwo stawało się prawdą
Tylko raz w życiu — i, co najistotniejsze, po całym wydarzeniu — miał w ręku konkretny, namacalny dowód fałszerstwa
Trzymał go w palcach przez trzydzieści sekund
Zdarzyło się to chyba w 1973 roku — w każdym razie mniej więcej wtedy, gdy rozstał się z Katherine
Ale znacząca data była o siedem czy osiem lat wcześniejsza
Cała historia rozpoczęła się w połowie lat sześćdziesiątych, w okresie wielkich czystek, kiedy to raz na zawsze rozprawiono się z faktycznymi przywódcami Rewolucji
Do roku 1970 nie ostał się żaden oprócz Wielkiego Brata
Wszystkich zdemaskowano jako zdrajców i kontrrewolucjonistów
Goldstein zbiegł i gdzieś się ukrywał; z innych część po prostu znikła, a większość została stracona po jawnych pokazowych procesach, na których wszyscy przyznali się do zarzucanych im zbrodni
Wśród garstki ocalałych znajdowali się trzej działacze o nazwiskach Jones, Aaronson i Rutherford
Aresztowano ich chyba w 1965 roku
Jak to się często zdarzało, zniknęli na rok albo dłużej; nikt nie wiedział, czy jeszcze żyją, kiedy nagle pojawili się na sali sądowej, aby — zgodnie z przyjętą praktyką — złożyć inkryminujące ich samych zeznania
Przyznali się do wchodzenia w konszachty z wrogiem (w owym czasie, podobnie jak teraz, wrogiem była Eurazja), sprzeniewierzenia funduszy państwowych, zamordowania wielu wybitnych członków Partii, spiskowania przeciwko kierownictwu Wielkiego Brata na długo przed wybuchem Rewolucji oraz do prowadzenia akcji sabotażowej, w wyniku której setki tysięcy osób poniosły śmierć
Po tej spowiedzi amnestionowano ich, przyjęto z powrotem do Partii i przydzielono im ważne na pozór stanowiska, faktycznie będące tylko synekurami
Po kolei napisali do „The Times” sążniste, łzawe artykuły, w których roztrząsali przyczyny swojej zdrady i obiecywali naprawić wyrządzone zło
W jakiś czas później Winston ujrzał wszystkich trzech w kafejce Pod Kasztanem
Pamiętał lękliwą fascynację, z jaką przypatrywał się im kątem oka
Byli o wiele starsi od niego — relikty dawnego świata, właściwie ostatnie legendarne postacie z wczesnych, bohaterskich lat Partii — i wciąż otoczeni lekko tylko zmurszałym nimbem sławy jako uczestnicy walki podziemnej i wojny domowej
Winstonowi zdawało się — choć już wówczas fakty i daty traciły ostrość — że znał ich nazwiska znacznie wcześniej, niż usłyszał o Wielkim Bracie
Ale byli również zbrodniarzami, wrogami, pariasami, których nie powinna ominąć likwidacja w ciągu najbliższego roku, może dwóch lat
Nikt, kto raz wpadł w ręce Policji Myśli, nie uchodził z życiem
Byli trupami czekającymi na odesłanie do grobu
Sąsiednie stoliki stały puste
Nawet samo przebywanie w pobliżu takich ludzi było głupotą
Siedzieli w milczeniu nad szklankami dżinu zaprawionego goździkami, specjalnością lokalu
Największe wrażenie zrobił na Winstonie wygląd Rutherforda
Był to niegdyś głośny karykaturzysta, którego jadowite rysunki pomogły rozbudzić świadomość mas jeszcze przed Rewolucją
Nawet teraz ukazywały się z rzadka w „The Times”
Jednakże te obecne, mimo iż stanowiły kontynuację dawnego stylu Rutherforda, były dziwnie martwe i nieprzekonujące
Wciąż powtarzały się w nich te same oklepane motywy: rudery, głodujące dzieci, walki uliczne i kapitaliści w cylindrach, z którymi nie rozstawali się nawet na barykadach — nieustająca, beznadziejna próba powrotu do przeszłości
Rutherford był monstrualnych rozmiarów człowiekiem z grzywą siwych, pozlepianych włosów, worami pod oczyma, o twarzy poznaczonej bruzdami i grubych, murzyńskich wargach
Kiedyś musiał odznaczać się niesamowitą siłą, lecz teraz jego potężne ciało garbiło się, wybrzuszało, rozlewało i rozłaziło na wszystkie strony
Patrząc na niego trudno się było oprzeć wrażeniu, że zaraz cały się rozpadnie niczym zwietrzały odłam skalny
Dochodziła godzina piętnasta; spokojna pora
Winston nie pamiętał już, dlaczego znalazł się w kafejce tak wcześnie
Lokal był prawie pusty
Z teleekranów sączyła się jakaś metaliczna muzyka
Trzej mężczyźni siedzieli w rogu sali, niemal bez ruchu i nie odzywając się słowem
Kelner, nie proszony, podał im nowe szklanki dżinu
Przed sobą mieli szachownicę z rozstawionymi figurami, ale dotąd nie rozpoczęli partii
Wtem coś dziwnego stało się z teleekranem i trwało chyba z pół minuty
Zmieniła się nie tylko melodia, ale także charakter muzyki
Wkradła się w nią — aż trudno to opisać — jakaś dziwaczna, fałszywa, skrzecząca i szydercza nuta, dosłownie ociekająca żółcią, po czym jakiś głos zaśpiewał:
Pod konarami kasztana
Pan sprzedał mnie, a ja pana;
Ich pogrzebano, a my od rana
Pod konarami kasztana
Trzej mężczyźni ani drgnęli
Ale gdy Winston znów zerknął na zniszczoną twarz Rutherforda, zobaczył, że jego oczy są mokre od łez
I dopiero teraz dostrzegł, i aż się wzdrygnął, choć nie wiedział dlaczego, iż Aaronson i Rutherford mają złamane nosy
Niedługo potem wszystkich trzech znów aresztowano
Podobno natychmiast po zwolnieniu zaczęli od nowa spiskować
W trakcie drugiego procesu raz jeszcze przyznali się do swoich dawnych zbrodni i do całego szeregu świeżo popełnionych
Zostali straceni, a ich los odnotowano w partyjnych kronikach jako ostrzeżenie dla przyszłych pokoleń
Mniej więcej pięć lat później, w 1973 roku, rozwijając rulon dokumentów, który wypadł na jego biurko z rury pneumatycznej, Winston znalazł wśród nich zwitek papieru; ktoś najwyraźniej dołączył go do innych, a później zapomniał usunąć
Jedno spojrzenie wystarczyło, aby Winston uświadomił sobie wagę odkrycia
Była to połowa strony wyrwanej z numeru „The Times” sprzed dziewięciu lat — górna połowa, a więc opatrzona datą — na której widniało zdjęcie delegacji przebywającej w Nowym Jorku w związku z jakąś partyjną uroczystością
W samym środku grupy stali Jones, Aaronson i Rutherford
Nie mogło być mowy o pomyłce; zresztą podpis pod zdjęciem wymieniał ich nazwiska
Niezwykłość dokumentu polegała na tym, że podczas obu procesów wszyscy trzej zeznali, iż akurat tego dnia byli na terytorium Eurazji
Z tajnego lotniska w Kanadzie polecieli na Syberię, gdzie spotkali się z członkami Sztabu Generalnego Armii Eurazjatyckiej i zdradzili im ważne tajemnice wojskowe
Data utkwiła Winstonowi w pamięci, gdyż właśnie w ów dzień wypadało letnie przesilenie; te same informacje znalazły się zapewne w dziesiątkach innych źródeł
Wniosek nasuwał się jeden: zeznania były fałszywe
To, samo w sobie, trudno uznać za rewelację
Winston dawno już przestał wierzyć, że ludzie likwidowani podczas czystek naprawdę popełnili zarzucane im zbrodnie
Ale po raz pierwszy miał w ręku namacalny dowód: skrawek zniszczonej przeszłości, który — podobnie jak skamielina znaleziona w niewłaściwej warstwie geologicznej może obalić naukową teorię — wystarczyłby, aby zniszczyć Partię, gdyby jakimś cudem udało się go ogłosić i wytłumaczyć światu jego sens
Nie przerwał pracy
Ledwo ujrzał zdjęcie i zdał sobie sprawę z jego wagi, natychmiast przykrył je kartką papieru
Na szczęście, kiedy rozwijał skrawek przed teleekranem, trzymał go do góry nogami
Oparł notatnik na kolanie i odsunął krzesło do tyłu, żeby znaleźć się jak najdalej od teleekranu
Utrzymanie nieprzeniknionego wyrazu twarzy nie nastręczało specjalnych trudności; nad oddechem też umiał panować, choć wymagało to pewnego wysiłku; nie potrafił jednak zwolnić przyspieszonego bicia serca, a wiedział, że teleekran jest dostatecznie czuły, aby je wychwycić
Odczekał dziesięć minut, cały czas cierpiąc katusze z obawy, że nagle wydarzy się coś, co go zdradzi — na przykład nagły przeciąg zdmuchnie papiery z biurka
Po czym zgarnął zdjęcie, nie oglądając go więcej, wraz z jakimiś brudnopisami i wrzucił do luki pamięci
Minutę później prawdopodobnie obróciło się w popiół
Wydarzyło się to dziesięć czy jedenaście lat temu
Dziś najpewniej zachowałby zdjęcie
Dziwne, ale fakt, że trzymał je w palcach, nadal wydawał mu się istotny, choć zarówno zdjęcie, jak i to, co przedstawiało, były jedynie odległym wspomnieniem
Czyż pięść Partii słabiej zaciskała się na przeszłości tylko dlatego, że pewien zniszczony już dowód istniał przed laty?
Dziś zdjęcie, nawet gdyby udało się je wydobyć jakoś z popiołów, mogło nie stanowić żadnego dowodu
Już wówczas, kiedy dokonał swojego odkrycia, Oceania nie prowadziła wojny z Eurazją, a zatem według obowiązującej wersji trzej straceni działacze niewątpliwie zdradzili tajemnice swojej ojczyzny agentom Wschódazji
Od tego czasu nastąpiły kolejne zmiany sojuszy — dwie, trzy, sam nie był pewien ile
Zeznania, zapewne każdorazowo przerabiano, aż w końcu rzeczywiste fakty i daty straciły jakiekolwiek znaczenie
Przeszłość nie tylko się zmieniała, lecz zmieniała się nieustannie
Uczucie pogrążenia się w koszmarze potęgowała w Winstonie niemożność zrozumienia dlaczego podjęto się tego gigantycznego szalbierstwa
Natychmiastowe korzyści płynące z fałszowania przeszłości były ewidentne, lecz zasadnicza przyczyna fałszerstw pozostawała dla niego zagadką
Znów ujął pióro i napisał:
Rozumiem JAK; nie rozumiem DLACZEGO
Zaczął się zastanawiać, zresztą nie po raz pierwszy, czy przypadkiem nie postradał zmysłów
Może wariat to po prostu członek jednoosobowej mniejszości
Niegdyś oznaką szaleństwa było upieranie się, że ziemia obraca się wokół słońca; dziś wiara, że przeszłość jest niezmienna
Może tylko on jeden wierzył w niezmienność przeszłości; jeśli tak, był wariatem
Myśl ta nie sprawiła mu specjalnej przykrości — bardziej się lękał tego, że może nie mieć racji
Wziął do ręki szkolny podręcznik historii i popatrzył na portret Wielkiego Brata na frontyspisie
Z miejsca przeszył go hipnotyzujący wzrok wodza
Miał wrażenie, jakby miażdżyła go potworna siła, jakby coś wdzierało się do jego mózgu, napawało ogłupiającym lękiem, niemal zmuszało do odrzucenia świadectwa zmysłów
Pewnego dnia Partia ogłosi, że dwa i dwa to pięć, i wszyscy będą musieli w to uwierzyć
Prędzej czy później właśnie do tego dojdzie; taki krok był logicznym następstwem dotychczasowej linii
Ideologia Partii negowała pośrednio nie tylko świadectwo zmysłów, lecz samo istnienie świata zewnętrznego
Za największą herezję uznawano zdrowy rozsądek
Najbardziej przerażało nawet nie to, że mogą zabić człowieka za odmienność poglądów, lecz że mogą mieć rację
Bo przecież skąd naprawdę wiadomo, że dwa i dwa to cztery? Lub że istnieje siła grawitacji? Albo że przeszłość jest niezmienna? Jeśli zarówno przeszłość, jak i świat zewnętrzny istnieją wyłącznie w naszym umyśle, a umysł można kontrolować — co wtedy?
Ależ nie! Nagle w Winstona wstąpiła nowa otucha
Twarz O’Briena, nie przywołana żadnymi skojarzeniami, stanęła mu w myślach
Czuł, z większą pewnością niż dotychczas, że O’Brien jest jego sprzymierzeńcem
Pisał dla O’Briena — do O’Briena: pamiętnik był jakby nie kończącym się listem, którego nikt nigdy nie przeczyta, lecz fakt, że adresowany jest do konkretnej osoby, wpływa na jego kształt
Partia żądała, aby odrzucić świadectwo własnych oczu i uszu
Taki był jej podstawowy, najważniejszy rozkaz
Winstona ogarnęło przygnębienie na myśl o zwróconej przeciwko niemu ogromnej potędze Partii, o łatwości, z jaką każdy partyjny intelektualista pokonałby go w dyspucie, posługując się subtelnymi argumentami, których on nie potrafiłby nawet zrozumieć, a cóż dopiero odeprzeć
A jednak miał słuszność! To oni byli w błędzie, nie on
Należy bronić tego, co oczywiste i prawdziwe, mniejsza, że naiwne
Truizmy nie kłamią, na nich należy się opierać! Realny świat istnieje, jego prawa się nie zmieniają
Kamienie są twarde, woda jest mokra, przedmiot nie podtrzymywany spada w kierunku środka ciężkości Ziemi
Z poczuciem, że zwraca się do O’Briena i że zapisuje niezmiernie ważny aksjomat, zanotował:
Wolność oznacza prawo do twierdzenia, że dwa i dwa to cztery
Z niego wynika reszta
8
Z jakiejś klatki schodowej wydobywał się na ulicę zapach palonej kawy — prawdziwej kawy, nie Kawy Zwycięstwa
Winston zatrzymał się mimo woli
Przez kilka sekund znów przebywał w na pół zapomnianym świecie dzieciństwa
Potem drzwi zatrzasnęły się z hukiem i zapach znikł tak raptownie jak urywa się dźwięk
Winston przemaszerował ulicami kilka kilometrów i owrzodzona noga dokuczała mu coraz silniej
Po raz drugi w ciągu trzech tygodni nie poszedł wieczorem do świetlicy osiedlowej — nierozważny krok, gdyż na pewno dokładnie sprawdzano, kto jest obecny
Uważano, że członek Partii nie powinien mieć wolnego czasu i dopóki nie położy się spać, ani chwili przebywać sam
Kiedy nie pracował, nie jadł lub nie spał, miał obowiązek uczestniczyć w życiu zbiorowym swojej społeczności; robienie czegokolwiek, co zdradzało zamiłowanie do samotnictwa — choćby pójście na spacer w pojedynkę — uchodziło za niebezpieczne
Nawet istniał na to w nowomowie odpowiedni termin: sobizm, oznaczający skłonność do indywidualizmu i ekscentryczności
Ale tego popołudnia, gdy Winston wyszedł z ministerstwa, skusiło go wonne kwietniowe powietrze
Niebo miało cieplejszy odcień błękitu niż kiedykolwiek w tym roku i nagle myśl o długim wieczorze w hałaśliwej świetlicy, o uczestniczeniu w nudnych, męczących grach i słuchaniu odczytów w sztucznej atmosferze koleżeństwa podsycanej dżinem, wydała mu się nie do zniesienia
Niewiele myśląc, minął przystanek i zagłębił się w labirynt londyńskich ulic: najpierw skierował się na południe, potem na wschód, potem znów na północ; gubił się w nie znanych dzielnicach i nawet nie zastanawiał nad tym, dokąd idzie
„Jeśli jest jakakolwiek nadzieja — zanotował niedawno w pamiętniku — spoczywa w prolach”
Słowa te wciąż powracały w jego myślach: stwierdzenie jakby mistycznej prawdy, a zarazem oczywisty absurd
Znajdował się pośród brunatnych slumsów ciągnących się na północny wschód od dawnego dworca Saint Pancras
Szedł po brukowanej kocimi łbami uliczce jednopiętrowych domków o odrapanych i dziwnie podobnych do mysich nor bramach wychodzących bezpośrednio na chodnik
Miejscami na bruku stały kałuże brudnej wody
Przez ciemne bramy i wąskie zaułki po obu stronach ulicy przelewały się zbite tłumy — dziewczyny w kwiecie wieku z wulgarnie umalowanymi ustami, uganiający się za nimi młodzieńcy, rozdęte, ociężałe baby, w jakie dziewczyny przeistoczą się za lat dziesięć, zgarbieni starcy powłóczący niemrawo nogami oraz obdarte, bose dzieciaki, które taplały się w kałużach i pierzchały na gniewny krzyk matek
Jedna czwarta okien była bez szyb i zabita deskami
Większość ludzi nie zwracała na Winstona uwagi; zaledwie parę osób przypatrywało mu się z ostrożnym zaciekawieniem
Dwie monstrualnych rozmiarów baby w fartuchach, z rękami barwy cegły złożonymi na piersiach, rozmawiały przed jedną z bram
Winstona doleciały strzępy ich rozmowy
— Więc mówię tej idiotce, gadaj se zdrowa
Ale na moim miejscu zrobiłabyś to samo
Lepiej się nie wtrącaj
Ty masz własne kłopoty, a ja własne
Tak jej powiedziałam!
— Święta prawda! — zawołała druga
— Każdy ma własne kłopoty!
Podniesione głosy umilkły nagle
Kiedy przechodził obok, kobiety obserwowały go we wrogim milczeniu
Choć może ich milczenie było nie tyle wrogie, ile czujne; zesztywniałyby tak samo, gdyby mijało je obce zwierzę
Granatowy kombinezon członka Partii musiał przedstawiać rzadki widok w tej części miasta
Prawdę mówiąc, odwiedzanie takich miejsc nie było zbyt rozsądne, chyba że miało się jakiś konkretny interes
Winston wiedział, że gdyby natknął się na patrol, policjanci mogliby go zatrzymać
„Pokażcie dokumenty, towarzyszu
Co tu robicie? O której wyszliście z pracy? Którędy zwykle wracacie do domu?” — i tak dalej
Powrót do domu odmienną trasą nie był zabroniony, lecz ktoś przyłapany na tym niechybnie zwróciłby na siebie uwagę Policji Myśli
Nagle na całej ulicy wybuchł tumult
Ze wszystkich stron posypały się ostrzegawcze wrzaski
Ludzie pierzchali do bram niczym spłoszone króliki
Z bramy tuż przed Winstonem wyskoczyła jakaś młoda kobieta, porwała dziecko bawiące się w kałuży, zakryła je fartuchem i znów zniknęła w bramie, wszystko w ułamku sekundy
W tej samej chwili z bocznej alejki wyłonił się mężczyzna w czarnym ubraniu pofałdowanym jak harmonia i przebiegając obok Winstona krzyknął:
— Parówa! Człowieku, uważaj! Już leci! Padnij na ziemię! „Parówami” prole nazywali pociski rakietowe
Winston natychmiast rzucił się na bruk
Prole niemal nigdy się nie mylili w swoich ostrzeżeniach
Jakiś szósty zmysł podpowiadał im kilka sekund wcześniej, że nadlatuje pocisk, aczkolwiek rakiety poruszały się z ponaddźwiękową prędkością
Winston przykrył rękami głowę
Rozległ się huk, od którego aż zatrzęsła się ziemia; mężczyzna poczuł, jak coś drobnego spada mu na plecy
Kiedy wstał, przekonał się, że cały jest posypany odłamkami szkła z najbliższego okna
Ruszył przed siebie
Dwieście metrów dalej pocisk zniszczył kilka domów
Pióropusz czarnego dymu piął się wysoko w niebo, a niżej rozpościerała chmura białego pyłu; Winston dojrzał w niej sylwetki ludzi gromadzących się wokół ruin
Na chodniku przed nim leżała kupka gruzu, pośrodku której coś się czerwieniło
Kiedy podszedł bliżej, ujrzał oderwaną ludzką dłoń
Z kikuta lała się krew, lecz sama dłoń była cała, i tak dokładnie pokryta białym pyłem, że wyglądała jak gipsowy odlew
Kopnął paskudztwo do rynsztoku, po czym — dla ominięcia tłumu — skręcił w prawo w boczną uliczkę
Po kilku minutach znalazł się poza obszarem dotkniętym eksplozją; tu nędzne, rojne życie uliczne toczyło się tak, jakby nic się nie stało
Dochodziła dwudziesta i w uczęszczanych przez proli piwosklepach (zwanych przez nich „piwiarniami”) panował tłok
Zza brudnych, rozkołysanych wahadłowych drzwi zalatywało moczem, trocinami i skwaśniałym piwem
W płytkim zaułku między domami stało trzech proli zbitych w ciasną gromadkę — ten w środku trzymał złożoną gazetę, którą wszyscy bacznie studiowali
Zanim Winston zbliżył się na tyle, aby ujrzeć twarze, domyślił się napięcia mężczyzn po układzie ich ciał
Musieli czytać jakieś niezwykle ważne wiadomości
Kiedy dzieliło go od nich zaledwie kilka kroków, prole nagle odskoczyli od siebie; dwaj byli wyraźnie wściekli
Przez chwilę wyglądało nawet na to, że dojdzie między nimi do bitki
— Cholera jasna, głuchy jesteś czy co?! Ile razy mam ci powtarzać, że od czternastu miesięcy nie wygrał żaden numer zakończony siódemką!
— A właśnie że wygrał!
— Gówno! Od dwóch lat zapisuję każdy numer, regularnie jak w zegarku
I mówię ci, że nie padła żadna liczba…
— Właśnie że siódemka wygrała! Kurwa, pamiętam nawet końcówkę: cztery zero siedem
Było to w lutym, drugiej niedzieli lutego…
— W lutym?! Takiego wała! Mam zapisane wszystkie numery i mówię ci, że żaden…
— No już, dajcie spokój! — wtrącił trzeci
Chodziło o Loterię
Uszedłszy jakieś trzydzieści metrów, Winston spojrzał za siebie
Mężczyźni z twarzami nabiegłymi krwią wciąż sprzeczali się zawzięcie
Loteria, w której co tydzień padały olbrzymie wygrane, była jedyną publiczną imprezą poważnie traktowaną przez proli
Prawdopodobnie dla iluś milionów stanowiła główny, jeśli nie jedyny sens życia
Była ich radością, szaleństwem, odtrutką na codzienność, intelektualną podnietą
Kiedy rzecz dotyczyła Loterii, nawet półanalfabeci dokonywali skomplikowanych obliczeń i niesamowitych wyczynów pamięci
Istniało całe zbiorowisko ludzi, którzy utrzymywali się wyłącznie ze sprzedaży systemów, prognoz i amuletów przynoszących szczęście
Winston nie miał nic wspólnego z prowadzeniem Loterii, jako że podlegała Ministerstwu Obfitości, ale orientował się, podobnie jak wszyscy członkowie Partii, iż wygrane są w większości ułudą
Tylko drobne sumki rzeczywiście wypłacano; główne nagrody przypadały fikcyjnym osobom
Pomiędzy prowincjami Oceanii nie istniała praktycznie żadna łączność, więc prawdę łatwo dawało się ukryć
Lecz jeśli była jakakolwiek nadzieja, spoczywała w pro-lach
Tej myśli musiał się trzymać kurczowo
Ujęta w słowa, brzmiała rozsądnie; dopiero gdy patrzyło się na postacie spacerujące chodnikami, stawała się wyłącznie aktem wiary
Ulica, w którą skręcił, opadała w dół
Wydało mu się, że już kiedyś był w tej okolicy i że gdzieś w pobliżu biegnie jedna z głównych arterii
Skądś doleciał go zgiełk podniesionych głosów
Ulica znów skręciła ostro, po czym nagle zakończyła się schodami wychodzącymi na alejkę, w której stało kilka straganów ze zwiędłymi warzywami
Teraz dopiero zorientował się, gdzie jest
Alejka prowadziła do głównej arterii; za najbliższym rogiem, zaledwie pięć minut drogi stąd, mieścił się sklepik z rupieciami, w którym kupił zeszyt służący mu za pamiętnik
A kilka kroków dalej sklepik z przyborami piśmiennymi, gdzie nabył pióro i atrament
Zatrzymał się na moment u szczytu schodów
Po drugiej stronie alejki ujrzał obskurną piwiarenkę z tak potwornie zakurzonymi szybami, że wyglądały niczym z matowego szkła
Zgarbiony, ale ruchliwy staruszek, o białych wąsach nastroszonych jak u raka, pchnął wahadłowe drzwi i wszedł do środka
Winstonowi przyszło do głowy, że staruszek, na oko co najmniej osiemdziesięcioletni, był już dorosłym człowiekiem, kiedy wybuchła Rewolucja
On i grono równie sędziwych dziadków byli ostatnimi łącznikami między światem obecnym a nie istniejącym światem kapitalizmu
Do Partii należało niewiele osób o poglądach ukształtowanych jeszcze przed Rewolucją
Starsze pokolenie zostało nieomal totalnie zlikwidowane podczas wielkich czystek w latach pięćdziesiątych i sześćdziesiątych, a tych nielicznych, którzy ocaleli, tak skutecznie sterroryzowano, że bali się pisnąć choć słowo sprzeczne z ideologią partyjną
Jeśli ktokolwiek mógł mu szczerze opowiedzieć, jakie warunki panowały na początku stulecia, to jedynie prol
Nagle Winston przypomniał sobie akapit, który przepisał z podręcznika historii, i powziął śmiały pomysł
Wejdzie do piwiarni, nawiąże znajomość ze starcem i wypyta go o wszystko
Poprosi: „Opowiedzcie mi o czasach, kiedy byliście chłopcem
Jak się wtedy żyło? Lepiej niż teraz czy gorzej?”
Szybko, żeby go nie ogarnął strach, zbiegł po schodach i przeszedł na drugą stronę alejki
Ten pomysł to czyste szaleństwo
Nie istniało, oczywiście, żadne prawo zabraniające rozmów z prolami i odwiedzania ich lokali, ale była to rzecz tak niesłychana, że nie mogła ujść uwagi
Wprawdzie gdyby zjawił się patrol, Winston mógłby się tłumaczyć, że nagle zrobiło mu się słabo, ale pewnie by mu nie uwierzono
Pchnął drzwi; ohydny, mdlący smród skwaśniałego piwa uderzył go w twarz
Kiedy postąpił naprzód, gwar głosów natychmiast przycichł
Czuł, że wszyscy wpatrują się w jego granatowy kombinezon
Mężczyźni rzucający strzałkami do tarczy na końcu pomieszczenia przerwali grę na dobre pół minuty
Starzec, za którym wszedł do środka, stał przy barze i spierał się o coś z barmanem, rosłym, tęgim młodzieńcem o haczykowatym nosie i potężnych, muskularnych rękach
Wokół zgromadziła się grupka klientów; ze szklankami w dłoniach obserwowali niezwykłą scenę
— Pytam chyba grzecznie, no nie? — denerwował się starzec, prostując wojowniczo ramiona
— Chcesz mi wmówić, że w całej tej zafajdanej dziurze nie ma ani jednego półkwartowego kufelka?
— A co to takiego, u licha, półkwartowy kufelek? — spytał barman, pochylając się do przodu i opierając czubkami palców o kontuar
— Patrzcie, patrzcie! Pracuje jako barman, a nie wie, co to półkwartowy kufel! Taki, co mieści pół kwarty! Jedną ósmą galona! Cholera jasna, wszystkiego trzeba ich uczyć! Abecadła też pewnie nie znasz, co?
— Pierwszy raz słyszę o jakichś kwartach i galonach — stwierdził sucho barman
— Podajemy piwo w półlitrowych i w litrowych szklankach
Takich jak te na półce
— Wolałbym wypić pół kwarty — upierał się starzec
— Co za problem nalać komuś pół kwarty? Kiedy byłem młody, nikt nie stosował tych zasranych litrów
— Kiedy byliście młodzi, my wszyscy jeszcze łaziliśmy po drzewach! — zażartował barman zerkając na innych klientów
Gruchnęli śmiechem; prysł niepokój wywołany pojawieniem się Winstona
Rumieniec oblał pokrytą siwym zarostem twarz starca
Obrócił się, mrucząc coś pod nosem, i wpadł na Winstona
Ten ujął go łagodnie pod ramię
— Pozwólcie, że postawię wam kolejkę, dziadku — rzekł
— Czemu nie? — odparł starzec, znów się prostując
Chyba nie zauważył granatowego kombinezonu Winstona
— Pół kwarty piwa! — krzyknął zaczepnie do barmana
— Pół kwarty duplowego!
Barman napełnił brunatnym piwem dwie półlitrowe szklanice z grubego szkła, które wcześniej opłukał w wiadrze stojącym pod kontuarem
Piwo było jedynym trunkiem sprzedawanym w lokalach przeznaczonych dla proli
Obowiązywał ich zakaz picia dżinu, choć w praktyce mogli go zdobyć bez trudu
Gra w strzałki znów szła pełną parą, a gromadka przy barze zaczęła rozmawiać o kuponach loteryjnych
Chwilowo zapomniano o obecności Winstona
Pod oknem Winston zauważył stół zbity z surowych desek, przy którym mógł rozmawiać ze starcem bez obawy, że ktoś ich podsłucha
Groziło to surowymi konsekwencjami, ale przynajmniej w pomieszczeniu nie było teleekranu, o czym się upewnił zaraz po wejściu
— Mógł mi łobuz nalać pół kwarty — narzekał starzec stawiając szklankę i siadając przy stole
— Pół litra to za mało
Nie starcza
A cały litr to za dużo
Pęcherz mi wtedy puszcza
I trzeba dwa razy tyle bulić!
— Musieliście być w życiu świadkiem wielkich zmian — zaczął go sondować Winston
Starzec powiódł bladoniebieskimi oczami po sali; od tarczy, do której rzucano strzałkami, do baru, a następnie od baru do drzwi z napisem „WC”, zupełnie jakby myślał, że Winston pyta o zmiany, jakże zaszły w piwiarni
— Piwo było lepsze — oświadczył w końcu
— I tańsze! Kiedy byłem młody, za kufel lagrowego, zwaliśmy je leżakiem, płaciło się cztery pensy
To było jeszcze przed wojną, oczywiście
— Przed którą wojną?
— Wszystkie wojny są jednakie
— Starzec podniósł szklankę i znów wyprostował ramiona
— Zdrowie szanownego pana!
Grdyka na chudej szyi poruszyła się raptownie w górę i w dół; szklanka opróżniła się
Winston poszedł do baru i przyniósł następną kolejkę
Starzec jakby zapomniał o swoim uprzedzeniu do picia całego litra
— Jesteście o wiele starsi ode mnie — rzekł Winston
— Zanim ja się urodziłem, wyście już byli dorośli
Pamiętacie, jak żyło się w dawnych czasach, jeszcze przed Rewolucją
Ludzie w moim wieku właściwie nic nie wiedzą o tamtych latach
Znamy przeszłość tylko z książek, ale to, co w nich piszą, niekoniecznie musi pokrywać się z prawdą
Ciekaw jestem waszego zdania
Książki mówią, że warunki życia przed Rewolucją w niczym nie przypominały obecnych
Ponoć panował tak straszliwy ucisk, taka niesprawiedliwość i bieda, że trudno to sobie wyobrazić
Tu, w Londynie, większość mieszkańców rodziła się w głodzie i w głodzie umierała
Połowa z nich chodziła bez butów
Pracowali dwanaście godzin na dobę, w wieku dziewięciu lat kończyli naukę, spali po dziesięć osób w jednej izbie
A równocześnie żyła garstka ludzi, kilka tysięcy tak zwanych kapitalistów, którzy byli bogaci i wszechwładni
Należało do nich wszystko
Mieszkali w ogromnych, wspaniałych rezydencjach, mieli po trzydziestu służących każdy, jeździli samochodami i cztero-konnymi powozami, pili szampana, nosili cylindry…
Starzec nagle się ożywił
— Cylindry! — ryknął
— Zabawne, że pan o nich wspomina
Bo właśnie wczoraj pomyślałem sobie, sam nie wiem dlaczego, że już od lat nie widziałem cylindra
Całkiem wyszły z mody
Ostatni raz miałem na głowie cylinder na pogrzebie bratowej
Było to, dokładnie nie pamiętam, z pięćdziesiąt lat temu
Oczywiście nie miałem własnego, musiałem wypożyczyć, sam pan rozumie
— Nie tyle interesują mnie cylindry, ile ogólny obraz — wyjaśnił Winston, nie tracąc cierpliwości
— Z tego, co wiem, kapitaliści oraz grupa żerujących na nich prawników, księży i tym podobnych łotrów byli panami świata
Wszystko istniało dla ich użytku i wygody
Wy, zwykli ludzie, robotnicy, byliście ich niewolnikami
Mogli robić z wami, co im się żywnie podobało
Mogli wysłać was do Kanady niczym transport bydła
Jeśli naszła ich ochota, mogli sypiać z waszymi córkami
Mogli skazać was na chłostę tak zwanym batogiem
Musieliście zdejmować czapki, kiedy któryś z nich przechodził
Za każdym kapitalistą kroczyła banda lokajów, którzy… Starzec znów się ożywił
— Lokaje! Ho, ho, tego słowa też już kopę lat nie słyszałem
Lokaje! Ile wspomnień nasuwa się od razu! Pamiętam, jak wiele, wiele lat temu zaglądałem czasem do Hyde Parku w niedzielne popołudnia, żeby posłuchać mówców
Przemawiali faceci z Armii Zbawienia, katolicy, Żydzi, Hindusi, najróżniejsze typy
Był tam jeden gość, nazwiska to już sobie teraz nie przypomnę, i ten dopiero miał gadane! Ani myślał przebierać w słowach
„Lokaje! — krzyczał
— Lokaje burżuazji! Pachołki klasy panującej! Pasożyty!” — tak też ich określał, l „hieny”; to jeszcze jedno z jego ulubionych określeń
Chodziło mu oczywiście o labourzystów, pan rozumie
Winston pomyślał, że rozmawiają jak gęś z prosięciem
— Chciałbym się tylko dowiedzieć jednego — rzekł
— Czy uważacie, że macie teraz więcej swobód niż przed laty? Czy czujecie się lepiej traktowani? W dawnych czasach bogacze, ci na górze…
— Izba Lordów — wtrącił starzec, któremu znów się coś przypomniało
— Niech będzie Izba Lordów
Chciałbym wiedzieć, czy ci ludzie rzeczywiście mogli wami pomiatać tylko dlatego, że wy byliście biedni, a oni bogaci? Czy naprawdę musieliście tytułować ich „jaśnie wielmożnymi panami” i ściągać czapki, ilekroć się zbliżali?
Starzec jakby zamyślił się głęboko i wypił jedną czwartą szklanki, zanim odpowiedział
— Tak
Lubili, żeby przynajmniej dotknąć palcami daszka
Okazać im szacunek
Nie bardzo mi to leżało, ale trudno, robiłem jak inni
Właściwie nie miałem wyboru
— Czy rzeczywiście tak było — pytam o to, co wyczytałem w książkach historycznych — czy rzeczywiście tak było, że ci ludzie i ich służba spychali was z chodnika do rynsztoka?
— Raz jeden gość mnie pchnął — odparł starzec
— Pamiętam, jakby to wydarzyło się wczoraj
Było to w dniu regat na Tamizie; tego dnia zwykle tęgo sobie popijali
Na Shaftesbury Avenue trąciłem pewnego młodzika, eleganta, co się zowie: czarny płaszcz, cylinder, śnieżnobiała koszula
Szedł zataczając się od krawężnika do krawężnika, więc niechcący stuknąłem go ramieniem
A on z mordą: „Uważałbyś pan lepiej!” Więc ja na to: „A co, baranie, cały chodnik do ciebie należy?” „Nie bądź taki bezczelny, bo zaraz cię nauczę moresu!” — odszczeknął mi się
Wrzasnąłem: „Nie strugaj chojraka, pijaczyno, bo zaraz zawołam gliny!”
Wtedy oparł mi dłoń na piersi i tak mnie pchnął, że o mało nie wpadłem pod autobus
Młody byłem, to i krew gorąca
Chciałem mu zaraz przysolić, ale…
Winstona ogarnęła bezsilność
Pamięć starego przypominała skład bezwartościowych rupieci
Można by go wypytywać cały dzień i nie dowiedzieć się nic konkretnego
A to, co mówił pokrywało się w pewnym stopniu z tym, co pisano w partyjnych podręcznikach; może więc wszystko w nich zawarte było prawdą? Winston postanowił spróbować jeszcze raz
— Może nie wyraziłem się dość jasno
Chodzi mi o rzecz następującą
Żyjecie bardzo długo; połowa waszego życia przypada na lata przed Rewolucją
W tysiąc dziewięćset dwudziestym piątym byliście już dorosłym człowiekiem
Jak wam się wydaje, z własnego doświadczenia, czy w dwudziestym piątym żyło się lepiej niż teraz, czy gorzej? Gdybyście mogli wybrać, czy wolelibyście żyć wtedy, czy obecnie?
Starzec spojrzał w zamyśleniu na tarczę ze strzałkami
Opróżnił szklankę, pijąc znacznie wolniej niż przedtem
Kiedy się odezwał, w jego głosie brzmiała nuta wyrozumiałości, niemal filozoficznej zadumy, jakby złagodniał pod wpływem piwa
— Wiem, czego pan oczekuje — rzekł
— Oczekuje pan, że powiem: „Znów chciałbym być młody”
Większość starych ludzi tak właśnie by odpowiedziała
Chcieliby odzyskać zdrowie, siły
W tym wieku ciągle coś człowiekowi dolega
Nogi wciąż mnie bolą, pęcherz bez przerwy mi dokucza
W nocy siedem razy muszę zrywać się z łóżka
Ale, z drugiej strony, starość też ma swoje zalety
Odchodzi wiele zmartwień
Żadnych bzdur z babami, a to znaczna ulga
Wierzyć się nie chce, że minęło już trzydzieści lat, odkąd jakąś miałem
I nawet nie czułem przez ten czas potrzeby
Winston oparł się plecami o parapet okna
Dalsze wypytywanie starca nie miało sensu
Właśnie zamierzał ponownie iść po piwo, gdy nagle starzec zerwał się i podreptał szybko w stronę drzwi cuchnącego ustępu
Dodatkowe pół litra zrobiło swoje
Winston siedział przez dłuższą chwilę wpatrzony w pustą szklankę
Nawet się nie zorientował, kiedy wstał i znów znalazł się w alejce
Rozmyślał o tym, że za dwadzieścia lat już nikt nie zdoła odpowiedzieć na tak strasznie ważne, a zarazem tak szalenie proste pytanie: „Czy przed Rewolucją żyło się lepiej niż obecnie?” Lecz w rzeczy samej już teraz nie sposób było uzyskać na nie odpowiedzi, gdyż nieliczne, rozproszone niedobitki dawnego świata nie umiały porównać jednej epoki z drugą
Staruszkowie pamiętali miliony bezużytecznych szczegółów: kłótnię z kumplem, szukanie zgubionej pompki rowerowej, wyraz twarzy dawno zmarłej siostry, kurz wirujący w wietrzny poranek przed siedemdziesięciu laty; natomiast wszelkie istotne fakty znajdowały się jakby poza ich polem widzenia
Byli jak mrówki, które widzą małe przedmioty, lecz nie dostrzegają wielkich
Kiedy zaś zawodzi pamięć, a wszelkie zapisy podlegają sfałszowaniu — wówczas chcąc nie chcąc musi się zaakceptować oświadczenie Partii, że polepszyła wszystkim warunki bytowe, gdyż nie ma i już nigdy nie będzie sposobu, by sprawdzić jej prawdomówność
W tym momencie tok jego myśli nagle się urwał
Winston zatrzymał się i uniósł wzrok
W wąskiej uliczce oprócz domów mieszkalnych spostrzegł kilka mrocznych małych sklepików
Tuż nad jego głową wisiały trzy zmatowiałe metalowe kule, niegdyś pewnie pozłacane
Miejsce to wydało mu się dziwnie znajome
Ależ oczywiście! Stał przed sklepem z rupieciami, w którym kupił swój pamiętnik
Przeraził się
Już samo nabycie zeszytu było wyjątkowo nieroztropnym krokiem; obiecał sobie wtedy, że jego stopa nigdy więcej nie postanie w tym miejscu
Wystarczyła jednak chwila zamyślenia, a nogi same go tu przyniosły
Przed takimi właśnie samobójczymi odruchami miało go chronić prowadzenie pamiętnika
Mimo wzburzenia zauważył, że choć dochodzi dwudziesta pierwsza, sklep jest nadal otwarty
Przyszło mu do głowy, iż mniej się będzie rzucał w oczy, jeśli wejdzie do środka, zamiast tak sterczeć na środku ulicy, i z tym przekonaniem skierował się do drzwi
Jeśli nadejdzie patrol, może przecież udawać, że chciał kupić żyletki
Właściciel akurat zapalał wiszącą lampę naftową, która wydzielała ostrą, lecz przyjazną woń
Był to mężczyzna około sześćdziesiątki, wątły i przygarbiony, o długim, dobrotliwie wyglądającym nosie i łagodnych oczach zniekształconych grubymi szkłami
Włosy miał niemal całkiem siwe, lecz brwi nadal czarne i krzaczaste
Jego okulary, miękkie, powolne ruchy oraz wytarta aksamitna marynarka, w którą był odziany, przywodziły na myśl intelektualistę, może literata albo muzyka
Głos miał cichy, jakby wyblakły, akcent zaś znacznie mniej prostacki niż większość proli
— Rozpoznałem pana przez szybę! — zawołał na powitanie
— To pan kupił u mnie sztambuch pensjonarki
Piękny papier! Kiedyś zwał się czerpany
Takiego papieru nie produkuje się już… och, chyba z pięćdziesiąt lat!
Popatrzył na Winstona znad okularów
— Czym mogę panu służyć? A może woli pan się sam rozejrzeć?
— Przechodziłem tędy, więc postanowiłem wstąpić — odparł Winston
— Nie szukam nic konkretnego
— Może to i lepiej, bo zapewne trudno by mi było pana zadowolić
— Przepraszającym gestem delikatnej dłoni wskazał wnętrze sklepu
— Sam pan widzi: pustki
Prawdę mówiąc, handel antykami po prostu dogorywa
Nie ma klientów, brakuje towarów
Meble, porcelana, szkło — z czasem wszystko połamało się lub wytłukło
Z kolei metalowe przedmioty przetopiono
Od lat już nie widziałem mosiężnego lichtarza
W rzeczywistości maleńki sklepik pękał w szwach, lecz nie było w nim nic, co miałoby jakąkolwiek wartość
Panowała straszliwa ciasnota, gdyż prawie całą podłogę zalegały dziesiątki opartych o ścianę zakurzonych ram
Na parapecie stały tace pełne śrubek i nakrętek, zdartych dłut, scyzoryków z połamanymi ostrzami, zaśniedziałych zegarków, które nawet nie próbowały utrzymywać pozorów, że chodzą, oraz innych rupieci
Jedynie na niewielkim stoliku w samym rogu leżał stosik emaliowanych tabakierek, broszek z agatami i podobnych drobiazgów, wśród których dałoby się wyszperać coś ciekawego
Kiedy Winston podszedł do stolika, jego uwagę zwrócił okrągły, gładki przedmiot, połyskujący łagodnie w blasku lampy naftowej
Wziął go do ręki
Była to ciężka bryła szkła, zaokrąglona z jednej strony, zupełnie płaska z drugiej — prawie idealna półkula
Zarówno jej barwa, jak i faktura miały w sobie dziwną miękkość kojarzącą się z wodą deszczową
W samym środku bryły, powiększony przez jej półokrągłą powierzchnię, tkwił jakiś tajemniczy, poskręcany czerwony kształt podobny do róży lub morskiego polipa
— Co to takiego? — spytał Winston urzeczony
— Koral — odparł właściciel
— Pochodzi z Oceanu Indyjskiego
Niegdyś umiano wtapiać je w szkło
Ten przedmiot ma przynajmniej sto lat
A może nawet więcej
— Piękna rzecz — zachwycił się Winston
— Rzeczywiście piękna — potwierdził ze znawstwem właściciel
— Ale mało kto umie to teraz docenić
— Zakasłał cicho
— Gdyby przypadkiem miał pan ochotę ją kupić, kosztuje cztery dolary
Pamiętam, jak za takie cuda płaciło się osiem funtów, a osiem funtów to… nie przeliczę, ale całkiem sporo pieniędzy
Lecz kogo teraz obchodzą antyki? A tak niewiele ich się ostało!
Winston szybko zapłacił cztery dolary i wsunął upragniony przedmiot do kieszeni
Pociągało go nawet nie tyle jego piękno, ile fakt, że pochodził z epoki zupełnie innej niż obecna
Jeszcze nigdy nie widział szkła, które wyglądałoby tak miękko, zupełnie jak woda deszczowa
Bezużyteczność szklanej półkuli — przypuszczalnie służyła niegdyś za przycisk — tylko potęgowała jej atrakcyjność w oczach Winstona
Chociaż dość ciężka, na szczęście nie wypychała mu zbyt widocznie kieszeni
Posiadanie takiego przedmiotu przez członka Partii byłoby nie tylko dziwne, lecz również kompromitujące
Każda stara lub po prostu piękna rzecz wzbudzała podejrzenia
Właściciel wyraźnie poweselał, kiedy otrzymał zapłatę
Winston zdał sobie sprawę, że pewnie zgodziłby się sprzedać przycisk za trzy, a nawet dwa dolary
— Na górze mam jeszcze jeden pokój; może chciałby się pan po nim rozejrzeć? — spytał sklepikarz
— Niewiele tam jest
Ot, trochę sprzętów
Wezmę tylko lampę
Zapalił drugą lampę i, lekko przygarbiony, ruszył wolno po stromych, zniszczonych schodach i wzdłuż wąziutkiego korytarza, prowadząc Winstona do pokoju, którego okna wychodziły nie na ulicę, lecz na wybrukowane podwórze i las blaszanych kominów
Pokój był tak urządzony, jakby ktoś w nim mieszkał
Na podłodze leżał dywan, na ścianie wisiał obrazek, a przy kominku — na którym tykał staromodny zegar z dwunastocyfrową tarczą — stał brudny głęboki fotel; pod oknem znajdowało się ogromne łóżko z materacem, zajmujące blisko jedną czwartą powierzchni pomieszczenia
— Mieszkaliśmy tu z żoną do jej śmierci — powiedział właściciel, na wpół przepraszającym tonem
— Teraz wyprzedaję po kolei meble
Niech pan spojrzy, co za wspaniałe mahoniowe łoże! Trzeba je tylko odpluskwić
Ale podejrzewam, że dla pana byłoby trochę nieporęczne
Trzymał lampę wysoko w górze, aby lepiej oświetlić cale wnętrze, i w jej ciepłym, nikłym blasku pokój wyglądał niezwykle zachęcająco
Winstonowi przemknęło przez myśl, że gdyby się tylko odważył, pewnie bez trudu mógłby go wynająć za kilka dolarów tygodniowo
Ten szalony, nierealny pomysł należało oddalić od siebie jak najprędzej; lecz pokój obudził w Winstonie jakąś tęsknotę, jakieś wspomnienie genetycznie zakodowane w pamięci
Wydało mu się, że dokładnie wie, jak to jest, kiedy przebywa się w takim pomieszczeniu, odpoczywa w fotelu przed kominkiem, dotykając nogami rozgrzanej kraty ochronnej i czekając, aż w czajniku zagotuje się woda na herbatę; słowem, kiedy siedzi się samotnie, z poczuciem pełnego bezpieczeństwa, bez obawy, że jest się obserwowanym, a zamiast natarczywego głosu, od którego aż puchną uszy, słychać jedynie syk wody w imbryku i przyjazne cykanie zegara
— Nie ma teleekranu! — wyrwało mu się
— A tak, nigdy sobie nie kupiłem
Za drogi
Poza tym jakoś nie czułem potrzeby
Ale proszę spojrzeć na ten rozkładany stół tam w rogu; czyż to nie piękny mebel? Trzeba tylko wstawić nowe zawiasy
Winstona jednak bardziej zaciekawił niewielki regał z książkami stojący w przeciwnym rogu
Niestety, na półkach znalazł same śmiecie
Polowanie na książki i ich niszczenie przeprowadzono z taką samą sumiennością w dzielnicach proli, jak w pozostałych
Przypuszczalnie w całej Oceanii nie zachowała się ani jedna książka wydana przed 1960 rokiem
Sklepikarz oświetlił lampą obrazek w palisandrowej ramie wiszący po drugiej stronie kominka, dokładnie na wprost łóżka
— A gdyby z kolei interesowały pana stare ryciny… — zaczął delikatnie
Winston zbliżył się, by obejrzeć obrazek
Był to staloryt przedstawiający owalną budowlę z prostokątnymi oknami i niewielką wieżyczką
Wokół budynku biegł parkan, a z tyłu znajdował się jakiś pomnik
Winston przez chwilę przypatrywał się uważnie
Budowla wydawała mu się znajoma, choć pomnika na pewno nigdy nie widział
— Rama jest przyśrubowana do ściany — oznajmił właściciel — ale gdyby pan chciał, mógłbym ją odkręcić
— Poznaję ten budynek — przemówił wreszcie Winston
— Teraz to ruina, stoi na samym środku ulicy, na wprost Pałacu Sprawiedliwości
— Tak jest
Na wprost gmachu sądu
Został zbombardowany w… och, wiele lat temu
Kiedyś był to kościół
Kościół Świętego Klemensa
— Uśmiechnął się z zażenowaniem, jakby świadom, że trochę się ośmiesza, i dodał:
— „Pomarańcze za pensa, krzyczą dzwony Klemensa!”
— Słucham? — zdziwił się Winston
— Och, „Pomarańcze za pensa, krzyczą dzwony Klemensa” to taki wierszyk, który się recytowało, kiedy byłem mały
Całości nie pamiętam, ale wiem, że kończył się następująco: „Oto ciastko, możesz zjeść połowę, a oto topór, który zetnie ci głowę”
To była taka zabawa
Część dzieci stała parami naprzeciw siebie trzymając w górze złączone ręce, a pozostałe przechodziły pod nimi
Kiedy padły słowa „A oto topór, który zetnie ci głowę”, ręce się opuszczały, zatrzymując kogoś z przechodzących
Wierszyk wymieniał wszystkie londyńskie kościoły; przynajmniej wszystkie ważniejsze
Winston zaczął się zastanawiać, ile lat może liczyć kościół przedstawiony na obrazku
Trudno było odgadnąć wiek jakiegokolwiek londyńskiego budynku
Wzniesienie wszystkich większych, imponujących gmachów, które nie wyglądały zbyt staro, Partia automatycznie przypisywała sobie; jeśli zaś jakaś budowla wyraźnie sprawiała wrażenie wcześniejszej, twierdzono, że powstała w odległym okresie zwanym średniowieczem
Według Partii, po erze kapitalizmu nie pozostało nic wartościowego
Tak więc z architektury, podobnie jak i z podręczników, nie można było nauczyć się historii
Pomniki, napisy, tablice pamiątkowe, nazwy ulic — wszystko, co mogło rzucić światło na przeszłość, skrupulatnie zmieniono
— Nawet nie wiedziałem, że to był kościół — powiedział Winston
— Jest ich wciąż bardzo wiele, choć służą teraz innym celom
Ale jak dalej szedł ten wierszyk? Ha! jednak sobie przypomniałem:
Pomarańcze za pensa, krzyczą dzwony Klemensa, Skradł cytryn pół tuzina, dudnią dzwony Marcina…
Reszty, niestety, nie pamiętam
A pens to taka dawniejsza moneta, odpowiednik centa
— Gdzie był kościół Marcina?
— Kościół Świętego Marcina? Nadal stoi
Na placu Zwycięstwa, obok galerii sztuki
Gmach z trójkątnym frontonem, kolumnadą i szerokimi schodami
Winston dobrze znał ten budynek
Było to obecnie muzeum, w którym organizowano różne propagandowe wystawy: eksponowano makiety pocisków rakietowych, modele pływających fortec oraz poustawiane w sugestywnych pozach figury woskowe, ukazujące zbrodnie nieprzyjacielskich żołnierzy
Nie kupił ryciny
Byłby to nabytek jeszcze bardziej kompromitujący niż szklany przycisk; zresztą nie mógłby jej zabrać bez wyjmowania z ram
Ale ociągał się jeszcze przez kilka minut z opuszczeniem sklepu, rozmawiając z właścicielem, który — jak odkrył — wcale nie nazywał się Weeks, choć tak brzmiał napis na szyldzie sklepu, lecz Charrington
Pan Charrington był wdowcem, miał sześćdziesiąt trzy lata i mieszkał nad sklepem od trzydziestu lat
Przez cały ten czas zamierzał zmienić szyld, lecz jakoś nigdy się do tego nie zabrał
Podczas rozmowy Winstonowi wciąż rozbrzmiewał w myślach strzęp zapomnianego wierszyka
„Pomarańcze za pensa, krzyczą dzwony Klemensa, Skradł cytryn pół tuzina, dudnią dzwony Marcina!” Dziwne, ale kiedy powtarzał te słowa, miał wrażenie, iż naprawdę słyszy dzwony, dzwony dawnego Londynu, który — acz zmieniony i zapomniany — istniał nadal
Zdawało mu się, że słyszy, jak biją po kolei z widm kościelnych wież
A przecież, o ile pamiętał, nigdy nie słyszał kościelnego dzwonu
Pożegnał się z panem Charingtonem i zaczął zbiegać po schodach, nie chcąc, aby starszy jegomość widział, jak rozgląda się na boki przed wyjściem na ulicę
Podjął już decyzję, że po pewnym czasie — na przykład po upływie miesiąca — zaryzykuje i ponownie odwiedzi sklep
Może wcale nie jest to bardziej niebezpieczne od nieobecności w świetlicy
Karygodną lekkomyślnością wykazał się przychodząc po raz drugi do sklepiku, mimo że nie miał pojęcia, czy może ufać właścicielowi; ale skoro to się już stało…
Tak, obiecał sobie, wrócę
I znów kupi jakiś piękny rupieć
Nabędzie też rycinę kościoła Świętego Klemensa; wyjmie ją z ram, schowa pod kurtkę kombinezonu i tak zaniesie do domu
Wyciągnie resztę strof wiersza z pamięci pana Charingtona
Jeszcze raz przemknął mu przez myśl szalony pomysł wynajęcia pokoju na piętrze
Radosne podniecenie sprawiło, że na moment zapomniał o ostrożności i wyszedł na ulicę nie zerknąwszy przez okno
Zaczął nawet nucić pod nosem na zaimprowizowaną melodię:
Pomarańcze za pensa,krzyczą dzwony Klemensa,
Skradł cytryn pół tuzina, dudnią dzwo…
Nagle serce mu zamarło, a kiszki skręciły się ze strachu
Zaledwie dziesięć metrów przed sobą ujrzał zbliżającą się postać w granatowym kombinezonie
Była to ciemnowłosa dziewczyna z Departamentu Literatury
Mimo zmierzchu rozpoznał ją bez trudu
Spojrzała mu prosto w twarz, po czym przeszła obok, jakby go w ogóle nie widziała
Przez kilka sekund stał w miejscu, dosłownie sparaliżowany strachem
W końcu ruszył ciężkim krokiem w prawo, nawet nie orientując się, że idzie w złym kierunku
Przynajmniej jedno się wyjaśniło
Teraz już nie miał żadnych wątpliwości, że dziewczyna go szpieguje
Musiała go śledzić, bo szansa spotkania jej na obskurnej uliczce odległej o kilka kilometrów od dzielnic przeznaczonych dla partyjnych była tak mikroskopijna, że przypadek po prostu nie wchodził w rachubę
To, czy faktycznie była agentką Policji Myśli, czy też szpiegowała go z nadmiaru gorliwości, nie robiło różnicy
Dość, że miała go na oku
Prawdopodobnie widziała również, jak wchodził do piwiarni
Z trudem poruszał nogami
Ukryta w kieszeni szklana bryła przy każdym kroku waliła go w udo; miał ochotę ją wyjąć i wyrzucić
Najbardziej dokuczał mu skurcz żołądka
Bał się, że umrze, jeśli natychmiast nie znajdzie toalety
Ale wiedział, że w tak podłej dzielnicy nie ma publicznych szaletów
Po kilku minutach skurcz minął, pozostawiając tylko tępy ból
Uliczka była ślepa
Winston przystanął i przez kilka sekund zastanawiał się, co robić, po czym zawrócił w stronę sklepu
Idąc pomyślał, że minął się z dziewczyną zaledwie trzy minuty temu, gdyby więc zaczął biec, pewnie zdołałby ją dogonić
Szedłby za nią do jakiegoś odludnego miejsca, a tam roztrzaskał jej czaszkę kamieniem
Zresztą wystarczyłby szklany przycisk
Szybko jednak zrezygnował z tego pomysłu, albowiem już sama myśl o najmniejszym wysiłku fizycznym była dla niego nie do zniesienia
Podbiegnięcie czy zadanie ciosu przekraczało w tym momencie jego możliwości
Poza tym dziewczyna, młoda i silna, na pewno stawiałaby opór
Przyszło mu też do głowy, że czym prędzej powinien udać się do osiedlowej świetlicy, aby zapewnić sobie choć częściowe alibi na dzisiejszy wieczór
Lecz to również przekraczało jego siły
Ogarnęła go straszliwa niemoc
Pragnął tylko jak najszybciej znaleźć się u siebie, usiąść, nic nie robić
Kiedy wreszcie dotarł do swojego mieszkania, minęła już dwudziesta druga
Światło wyłączano w całym domu o dwudziestej trzeciej trzydzieści
Wszedł do kuchni i wypił duszkiem prawie pełną filiżankę Dżinu Zwycięstwa
Następnie usiadł przy stoliku we wnęce i wydobył z szuflady pamiętnik
Nie otworzył go jednak
Z teleekranu grzmiał kobiecy głos wywrzaskujący jakąś patriotyczną pieśń
Winston, utkwiwszy wzrok w marmurkowej okładce, bezskutecznie usiłował nie dopuścić śpiewu do swojej świadomości
Przychodzą w nocy, zawsze w nocy
Najlepiej się zabić, zanim wpadnie się w ich ręce
Na pewno sporo osób tak właśnie postępuje
Wielu spośród tych, którzy znikali, po prostu popełniało samobójstwo
Lecz odebranie sobie życia w świecie, gdzie broń palna lub działająca szybko i niezawodnie trucizna były absolutnie nie do zdobycia, wymagało desperackiej odwagi
Pomyślał jakby ze zdziwieniem o biologicznym bezsensie istnienia bólu i strachu, o zdradliwości ludzkiego ciała, które ogarnia totalna inercja dokładnie wtedy, kiedy konieczny jest maksymalny wysiłek
Gdyby zmobilizował się do działania, mógłby raz na zawsze zamknąć usta ciemnowłosej dziewczynie; lecz właśnie z powodu grozy sytuacji zupełnie stracił zdolność sprawnego funkcjonowania
Uderzyła go myśl, że w chwilach kryzysu nigdy nie walczy się z wrogiem zewnętrznym, ale zawsze z własnym ciałem
Nawet teraz, pomimo wypitego dżinu, tępe kłucie w żołądku uniemożliwiało mu koncentrację
Podejrzewał, że tak samo dzieje się we wszystkich groźnych lub tragicznych sytuacjach
Na polu bitwy, w sali tortur, na tonącym okręcie zapomina się o najwznioślejszych ideałach, gdyż ciało pęcznieje, aż wypełnia sobą cały wszechświat; lecz przecież nawet wówczas, kiedy człowiek nie jest sparaliżowany strachem albo nie wyje z bólu, życie stanowi nieprzerwane pasmo zmagań z głodem, chłodem, bezsennością, ze zgagą lub rwącym zębem
Otworzył pamiętnik
Ważne było, aby coś napisać
Kobieta na teleekranie rozpoczęła kolejną pieśń
Jej głos wbijał mu się w mózg jak odłamki szkła
Próbował myśleć o O’Brienie, dla którego pisał lub do którego adresował pamiętnik, ale na próżno; wyobraźnia zaczęła mu podsuwać obrazy tego, co go czeka, kiedy wpadnie w łapy Policji Myśli
Gdyby zabijali od razu, nie byłoby to takie straszne
Każdy więzień oczekiwał, że prędzej czy później zostanie stracony
Ale przed śmiercią (choć nikt o tym nie mówił, wiedzieli to wszyscy) przechodziło się przez rytuał przesłuchań, do którego należało czołganie się po ziemi i skamlanie o litość, trzask łamanych kości, wybijane zęby, skrzepy krwi we włosach
Dlaczego człowiek musiał tak strasznie cierpieć, skoro czekał go i tak identyczny koniec? Dlaczego nie można było umrzeć o te kilka dni lub tygodni wcześniej? Nikomu nie udawało się uniknąć wykrycia, wszyscy też w pełni przyznawali się do winy
Jeżeli ktoś dopuścił się myślozbrodni, mógł mieć pewność, że jego śmierć to tylko kwestia czasu
Dlaczego więc ten koszmar, który i tak niczego nie zmieniał, musiał się stawać jego udziałem?
Ponownie, tym razem z nieco większym powodzeniem, spróbował myśleć o O’Brienie
„Spotkamy się tam, gdzie nie ma mroku” — tak mu oznajmił
Winston wiedział, co to znaczy, a przynajmniej tak mu się zdawało
Miejsce, gdzie nie ma mroku, to następna epoka, której nigdy nie ujrzy, ale wierząc, że nadejdzie, może w niej duchowo uczestniczyć
Lecz natrętny głos dobiegający z teleekranu nie pozwolił pełniej rozwinąć tej myśli
Winston włożył do ust papierosa
Połowa tytoniu natychmiast wysypała mu się na język; gorzki pył nie dawał się wypluć
Nagle twarz Wielkiego Brata przysłoniła O’Briena
Tak jak przed kilkoma dniami, Winston wyjął z kieszeni monetę i podniósł do oczu
Patrzyło z niej to samo masywne, spokojne, opiekuńcze oblicze; ale jaki był uśmiech, który krył się pod czarnym wąsem? Niczym żałobne tony dzwonu rozdźwięczały się w mózgu Winstona wybite na monecie hasła:
WOJNA TO POKÓJ
WOLNOŚĆ TO NIEWOLA
IGNORANCJA TO SIŁA
CZĘŚĆ DRUGA
1
Minęła połowa poranka, kiedy Winston opuścił swoją przegrodę, żeby pójść do toalety
Jakaś samotna postać szła ku niemu z przeciwnego końca długiego, jaskrawo oświetlonego korytarza
Była to ta sama ciemnowłosa dziewczyna
Upłynęły cztery dni, odkąd owego wieczoru natknął się na nią przed sklepem ze starociami
Z bliska zobaczył, że prawą rękę ma na temblaku, wcześniej niewidocznym, gdyż był tej samej barwy co kombinezon
Przypuszczalnie wybiła ją sobie przestawiając któryś z ogromnych kalejdoskopów używanych do „wypełniania” fabularnych zarysów powieści
Takie wypadki zdarzały się często w Departamencie Literatury
Dzieliły ich mniej więcej cztery metry, gdy naraz dziewczyna potknęła się i upadła jak długa na ziemię
Wydała głośny okrzyk bólu — pewnie przygniotła sobie zwichniętą rękę
Winston przystanął
Dziewczyna tymczasem uniosła się na klęczki
Jej twarz przybrała żółto-mleczną barwę, a przez to usta wydawały się jeszcze czerwieńsze
W oczach, patrzących błagalnie na niego, malował się jednak nie tyle ból, ile strach
W sercu Winstona zrodziło się współczucie
Oto widział przed sobą śmiertelnego wroga, lecz był to zarazem człowiek, który cierpiał, może nawet miał złamany nadgarstek
Niewiele myśląc Winston podszedł, żeby pomóc dziewczynie
Kiedy upadła na zabandażowaną rękę, ból przeszył także jego ciało
— Bardzoście się potłukli? — spytał
— Nie, nie
Tylko ręka
Zaraz mi przejdzie
Mówiła urywanym głosem, jakby serce wciąż waliło jej młotem
I wyraźnie zbladła
— Nic sobie nie złamaliście?
— Nie, wszystko w porządku
Już przestało boleć
Wyciągnęła do niego zdrową rękę i pomógł jej wstać
Odzyskała rumieńce; wyglądała znacznie lepiej
— Nic mi nie jest! — oświadczyła zdecydowanie
— Tylko się uderzyłam
Dziękuję wam, towarzyszu!
I z tymi słowy dziarskim krokiem ruszyła przed siebie, jakby rzeczywiście nic jej nie dolegało
Całe zajście trwało najwyżej pół minuty
Kontrolowanie mimiki było nawykiem, który już dawno przerodził się w odruch, a w dodatku znajdowali się bezpośrednio pod teleekranem
Mimo to Winston ledwo pohamował wyraz zdumienia, albowiem gdy pomagał dziewczynie wstać, wsunęła mu coś w dłoń
Nie ulegało wątpliwości, że świadomie
To coś było niewielkie i płaskie
Wchodząc do toalety włożył przedmiot do kieszeni i pomacał czubkami palców
Wyczuł złożony w kwadrat kawałek papieru
Stojąc nad pisuarem z trudem rozprostował kartkę, posługując się tylko jedną ręką
Coś musiało być tam napisane
Miał ochotę wejść do kabiny i przeczytać od razu
Byłoby to jednak istne szaleństwo
Gdzie jak gdzie, ale w toaletach teleekrany nastawiano na ciągły podgląd
Wrócił do swojej przegrody, usiadł, rzucił niedbale kartkę pomiędzy inne papiery na biurku, włożył okulary i przysunął mowopis
„Pięć minut — pomyślał
— Muszę wytrzymać przynajmniej pięć minut!” Serce waliło mu przeraźliwie głośno
Na szczęście zadanie, które wykonywał — wprowadzanie zmian w długiej kolumnie liczb — należało do rutynowych i nie wymagało specjalnej koncentracji
Był przekonany, że wiadomość zapisana na kartce musi mieć znaczenie polityczne
W grę wchodziły jedynie dwie możliwości
Pierwsza, bardziej prawdopodobna, to że dziewczyna rzeczywiście jest agentką Policji Myśli, tak jak się tego obawiał
Nie rozumiał tylko, dlaczego Policja Myśli wybrała akurat ten sposób, żeby się z nim komunikować, ale pewnie miała swoje powody
Kartka mogła zawierać groźbę, wezwanie, rozkaz popełnienia samobójstwa; mógł też kryć się za nią podstęp, próba zdemaskowania
Ale była i inna możliwość, szalona i nierealna, która uporczywie domagała się rozpatrzenia, choć starał się ją od siebie odsunąć
Może autorem wiadomości wcale nie jest Policja Myśli, lecz jakaś podziemna organizacja! Może Braterstwo jednak istnieje! Może dziewczyna do niego należy! Pomysł niewątpliwie absurdalny, ale przyszedł mu do głowy, ledwie poczuł pod palcami szeleszczący papier
Dopiero po kilku minutach wpadł na bardziej racjonalne wytłumaczenie
Choć rozum mówił, że kartka najprawdopodobniej zawiera wyrok śmierci, wciąż nie chciał wierzyć, wciąż żywił niedorzeczną nadzieję, iż nie taki jest jej sens
Serce mu waliło i z trudem panował nad drżeniem głosu, dyktując liczby do mowopisu
Zwinął otrzymany wydruk i wsunął do rury pneumatycznej
Minęło osiem minut
Poprawił okulary, westchnął i przysunął do siebie kolejny plik papierów — ten z leżącą na wierzchu kartką
Rozprostował ją
Wiadomość, skreślona dużym, dziecinnym pismem, brzmiała:
Kocham cię
Przez kilka sekund był tak oszołomiony, że zapomniał wrzucić kartkę do luki pamięci
Zanim to uczynił — chociaż wiedział, że zbyt wyraźne zainteresowanie jest bardzo podejrzane — przeczytał ją jeszcze raz, chcąc się upewnić, czy nic mu się nie przywidziało
Przez resztę poranka nie miał serca do pracy
Jeszcze trudniej od skupienia się na serii nudnych drobiazgów przychodziło mu ukrywać podniecenie przed teleekranem
Czuł się tak, jakby ogień trawił jego trzewia
Obiad w gorącej, zatłoczonej i hałaśliwej stołówce był prawdziwą męczarnią
Liczył na chwilę spokoju, lecz jak na nieszczęście ten imbecyl Parsons klapnął przy jego stoliku, niemal zabijając wonią potu metaliczny, kwaśny zapach gulaszu, i zaczął rozwodzić się nad przygotowaniami do Tygodnia Nienawiści
Z ogromnym entuzjazmem mówił o dwumetrowej głowie Wielkiego Brata robionej na tę okazję z papier-mâché przez drużynę Kapusiów, do której należała jego córka
Najbardziej irytujące było to, że w zgiełku panującym w stołówce Winston ledwo słyszał, co Parsons mówi, i co chwila musiał go prosić o powtórzenie jakiegoś kolejnego idiotyzmu
Tylko raz spojrzał na dziewczynę; siedziała z dwiema koleżankami w drugim końcu sali
Chyba go wcale nie zauważyła
Więcej nie patrzył w jej stronę
Popołudnie było znośniejsze
Tuż po obiedzie zlecono mu subtelne i trudne zadanie, które wymagało kilku godzin pracy i odłożenia innych zleceń na później
Chodziło o sfałszowanie pliku sprawozdań produkcyjnych sprzed dwóch lat w taki sposób, aby zdyskredytować ważnego członka Wewnętrznej Partii, który popadł w niełaskę
Winston miał dar do podobnych zadań i wciągnął się do tego stopnia, że przez dwie godziny ani razu nie pomyślał o dziewczynie
Ale potem jej twarz znów stanęła mu przed oczyma i ponownie ogarnęło go wściekłe, przemożne pragnienie, żeby znaleźć się w samotności
Dopiero wtedy mógłby przemyśleć sobie całą sytuację
Jednakże tego dnia musiał pokazać się w osiedlowej świetlicy
Po skończonej pracy przegryzł coś pospiesznie w stołówce i pognał do świetlicy, gdzie wziął udział w namaszczonej błazenadzie zwanej „kółkiem dyskusyjnym”, rozegrał dwa mecze ping-ponga, wypił kilka szklanek dżinu oraz wysłuchał półgodzinnego referatu zatytułowanego „Angsoc a szachy”
W środku aż skręcał się z nudy, lecz tym razem nawet nie przyszło mu do głowy, żeby się nie stawić w świetlicy
Na widok słów Kocham cię wezbrała w nim ochota do życia i podejmowanie zbędnego ryzyka wydawało mu się nagle idiotyczne
Dopiero o dwudziestej trzeciej, gdy już wrócił do domu i leżał w łóżku przy zgaszonym świetle — a więc wreszcie, dopóki się nie odzywał, bezpieczny — mógł się bez przeszkód oddać rozmyślaniom
Miał do rozwiązania niełatwy problem: jak skontaktować się z dziewczyną i umówić na spotkanie
Nie obawiał się żadnego podstępu
Był pewien, że dziewczyna nic nie knuje, bo jej zdenerwowanie, kiedy przekazywała mu kartkę, wyglądało na jak najbardziej autentyczne
Dosłownie drżała ze strachu, i nie bez przyczyny
Nawet przez myśl mu nie przeszło, aby zignorować jej awanse
Chociaż zaledwie pięć dni wcześniej chciał dziewczynie rozwalić głowę kamieniem, w tej chwili nie liczyło się to zupełnie
Wyobrażał sobie nagie młodzieńcze ciało, które dotąd widział tylko we śnie
Jeszcze niedawno uważał ją za taką samą idiotkę jak inne kobiety, o umyśle zatrutym bzdurami i nienawiścią, a łonie zimnym jak lód
Teraz myślał gorączkowo o tym, że może ją utracić, że to białe ciało może mu się wymknąć! Najbardziej lękał się tego, że dziewczyna po prostu zmieni zdanie, jeśli się szybko z nią nie skontaktuje
Ale umówienie się było właściwie rzeczą niewykonalną
Równie trudną jak zrobienie ruchu, kiedy już się dostało mata
Gdziekolwiek się człowiek obrócił, miał przed sobą teleekrany
Prawdę mówiąc, nim upłynęło pięć minut od przeczytania kartki, przyszło mu do głowy kilka pomysłów; teraz, w zaciszu domowym, rozważał je wszystkie po kolei, jakby zastanawiał się nad wyborem narzędzi przed przystąpieniem do skomplikowanej operacji
Powtórne zainscenizowanie ich porannego spotkania było oczywiście wykluczone
Gdyby pracowała w Departamencie Archiwów, nawiązanie kontaktu nie przedstawiałoby większych trudności; nie orientował się natomiast, gdzie dokładnie mieści się Departament Literatury, i nie miał żadnego powodu, aby tam pójść
Gdyby wiedział, gdzie dziewczyna mieszka lub o której kończy pracę, postarałby się ją spotkać, kiedy będzie wracała do domu; ale czekanie pod ministerstwem to zbyt wielkie ryzyko
Wysłanie listu też nie wchodziło w rachubę, gdyż dla nikogo nie było tajemnicą, że cała poczta jest kontrolowana
W ogóle mało kto korespondował
Jeśli czasem zachodziła konieczność przekazania jakiejś wiadomości listownie, istniały druczki z gotowym spisem sformułowań; należało jedynie skreślić niepotrzebne
Nie znał zresztą adresu dziewczyny ani nawet jej imienia i nazwiska
W końcu uznał, że najbezpieczniej będzie nawiązać kontakt w stołówce
Jeśli tylko uda mu się zastać ją samą przy stoliku gdzieś pośrodku sali, nie za blisko teleekranów, i jeśli wokół choć przez trzydzieści sekund będzie rozbrzmiewał zwykły gwar — zdołają zamienić kilka słów
Przez cały tydzień jego życie przypominało niespokojny sen
Nazajutrz po przekazaniu kartki dziewczyna pojawiła się w stołówce dopiero gdy wychodził, już po dzwonku oznajmiającym koniec przerwy
Zapewne pracowała na późniejszej zmianie
Minęli się nawet na siebie nie patrząc
Następnego dnia była w stołówce o normalnej porze, lecz siedziała tuż pod teleekranem w towarzystwie trzech koleżanek
Przez trzy kolejne straszne dni w ogóle się nie zjawiła
Umysł i ciało Winstona stały się boleśnie nadwrażliwe; dziwne wyostrzenie zmysłów sprawiało, że każdy ruch, każdy dźwięk, każdy kontakt z drugim człowiekiem, każde słowo, które słyszał lub wypowiadał, stanowiły torturę
Obraz dziewczyny towarzyszył mu nawet we śnie
Przez cały ten czas ani razu nie otworzył pamiętnika
Jedyną ulgę dawała mu praca; czasami tak się wciągał, że na dziesięć minut udawało mu się zapomnieć o wszystkim
Nie miał bladego pojęcia, co się stało z dziewczyną, a pytać nie mógł
Może ją ewaporowano, może popełniła samobójstwo, może przeniesiono ją na drugi koniec Oceanii; najgorsze, a zarazem najbardziej prawdopodobne było to, że go unika, bo się rozmyśliła
Lecz dzień później znów ją zobaczył
Nie miała już ręki na temblaku, tylko kawałek plastra na nadgarstku
Poczuł tak wielką ulgę, że przez kilka sekund gapił się wprost na nią
Następnego dnia prawie udało mu się do niej odezwać
Kiedy wszedł do stołówki, siedziała przy stoliku z dala od ściany, i w dodatku zupełnie sama
Zjawił się wcześnie, wciąż było sporo wolnych miejsc
Kolejka przesuwała się do przodu, aż w końcu, gdy Winston doszedł prawie do samego okienka, stanęła na dwie minuty, bo ktoś zaczął się awanturować, że nie dostał pastylki sacharyny
Ale dziewczyna wciąż siedziała sama, gdy Winstonowi wydano obiad, ruszył więc z tacą w jej stronę
Szedł niedbale, niby to szukając wzrokiem wolnego miejsca
Dzieliły go od niej już tylko trzy metry
Jeszcze dwie sekundy i mu się powiedzie
Wtem jakiś głos za nim zawołał:
— Smith!
Udał, że nie słyszy
— Smith! — Wołanie powtórzyło się, tym razem głośniejsze
Nie miał innego wyjścia
Odwrócił się
Młody blondyn o nieco głupkowatym wyrazie twarzy, nazwiskiem Wilsher, którego znał bardzo słabo, zapraszał go z uśmiechem do swojego stolika
Niebezpiecznie było odmówić
Skoro znalazło się wolne miejsce, nie mógł pójść dalej i przy siąść się do samotnej dziewczyny
Za bardzo by to kłuło w oczy
Usiadł uśmiechając się przyjaźnie
Głupkowata twarz blondyna promieniała
Miał ochotę zmiażdżyć ją kilofem
Przy stoliku dziewczyny zajęto wszystkie miejsca
Na pewno jednak widziała, że szedł w jej stronę, i powinna wyciągnąć z tego wniosek
I rzeczywiście; gdy nazajutrz zjawił się w stołówce, siedziała przy stoliku sama i podobnie jak wczoraj, z dala od teleekranu
W kolejce tuż przed Winstonem stał mały, zwinny, pluskwowaty człowieczek o płaskiej twarzy i maleńkich, podejrzliwych oczkach
Kiedy Winston odwrócił się z tacą od kraty, zobaczył, że tamten kieruje się prosto do stołu dziewczyny
Znów stracił nadzieję
Przy następnym stoliku było wprawdzie jedno wolne miejsce, lecz coś w wyglądzie człowieczka sugerowało, że za bardzo ceni sobie wygodę, aby się tłoczyć z trzema osobami
Winston szedł za nim ze ściśniętym sercem
Musi znaleźć się z dziewczyną sam na sam, bo inaczej nic z tego nie wyjdzie
W tym momencie rozległ się potężny łoskot
Człowieczek padł na ziemię jak długi, wypuszczając z rąk tacę i rozbryzgując zupę i kawę po posadzce
Podniósł się i spojrzał gniewnie na Winstona, którego najwyraźniej podejrzewał o podstawienie nogi
Ale wszystko zakończyło się szczęśliwie
Pięć sekund później Winston, z walącym sercem, siedział przy stoliku dziewczyny
Nie spojrzał na nią
Zestawił naczynia z tacy i zabrał się do jedzenia
Wiedział, że powinien przemówić jak najrychlej, zanim ktoś się dosiądzie, lecz nagle zdjął go blady strach
Minął tydzień, odkąd dała mu kartkę
Mogła się rozmyślić, na pewno się rozmyśliła! Nie wierzył w pomyślny rozwój tej historii; w życiu takie rzeczy po prostu się nie zdarzały
Może w ogóle nie wykrztusiłby słowa, gdyby naraz nie ujrzał Amplefortha, poety o owłosionych uszach, sunącego niemrawo po sali w poszukiwaniu wolnego miejsca
Na swój ślamazarny sposób Ampleforth lubił Winstona, było więc pewne, że się do niego dosiądzie, jeśli tylko go zauważy
Winston miał najwyżej minutę na działanie
Oboje z dziewczyną siedzieli wpatrzeni w miski, jedząc rzadki gulasz, a właściwie zupę — zupę fasolową
Winston zaczął mówić cichym, przytłumionym głosem
Żadne z nich nie podniosło głowy; jedli wodnistą breję, między jedną łyżką a drugą monotonnym szeptem wymieniając niezbędne informacje
— O której kończysz pracę?
— O osiemnastej trzydzieści
— Gdzie się możemy spotkać?
— Na placu Zwycięstwa, obok pomnika
— Tam jest pełno teleekranów
— Jeśli jest tłum, to nic nie szkodzi
— Dasz mi jakiś znak?
— Nie
Po prostu podejdź do mnie wówczas, kiedy będę w tłumie
I nie patrz na mnie
Ale podejdź blisko
— O której?
— O dziewiętnastej
— Dobrze
Ampleforth nie dostrzegł Winstona; usiadł przy innym stoliku
Ale i tak nie odzywali się już więcej i — na tyle, na ile było to możliwe w wypadku dwóch osób siedzących naprzeciwko siebie — unikali się wzrokiem
Dziewczyna szybko skończyła obiad i odeszła, a Winston został i zapalił papierosa
Na placu Zwycięstwa zjawił się przed wyznaczonym czasem
Obszedł cokół ogromnej, żłobionej kolumny, z której szczytu posąg Wielkiego Brata patrzył na południe nieba; tam właśnie wódz rozgromił eurazjatyckie eskadry (kilka lat temu mówiło się, że wschódazjatyckie) w Bitwie o Pas Startowy Jeden
Nie opodal kolumny wznosił się pomnik jeźdźca; podobno przedstawiał Olivera Cromwella
O dziewiętnastej zero pięć dziewczyny wciąż nie było; Winstona znów oblał zimny pot
Nie przyjdzie, rozmyśliła się! Poszedł wolno na północną stronę placu i z pewną satysfakcją zidentyfikował kościół Świętego Marcina, którego dzwony — kiedy miał jeszcze takowe — biły „Skradł cytryn pół tuzina”
Chwilę później ujrzał dziewczynę; stała przy kolumnie i czytała — lub udawała, że czyta — transparent obiegający spiralnie kamienny słup
Wiedział, że dopóki nie zgromadzi się więcej osób, dla własnego bezpieczeństwa powinni trzymać się od siebie z daleka — kolumnę otaczały teleekrany
Nagle jednak rozległy się okrzyki i warkot ciężkich pojazdów nadjeżdżających z lewa
Wszyscy zaczęli biec w tamtą stronę
Dziewczyna zwinnie okrążyła lwy u cokołu kolumny i przyłączyła się do biegnących
Winston popędził za nią
Z okrzyków wywnioskował, że zbliża się konwój eurazjatyckich jeńców
Zbity tłum wypełniał już południową stronę placu
Winston, który w podobnych sytuacjach zwykle wolał trzymać się na uboczu, tym razem pchał się do przodu, torując sobie drogę łokciami
Wkrótce od dziewczyny dzieliło go zaledwie pół metra, lecz dalszą drogę blokowała mu para ogromnych proli, prawdopodobnie małżeństwo, których potężne cielska stanowiły przeszkodę nie do przebycia
Ustawił się bokiem i naparł z całej siły; zdołał wcisnąć ramię
Szamotał się przez chwilę, z uczuciem, że się dostał między dwa kamienie młyńskie, ale w końcu, zlany potem, przebił się na drugą stronę
Był tuż obok dziewczyny
Stali ramię w ramię, ze skupieniem patrząc prosto przed siebie
Długa kolumna ciężarówek jechała wolno ulicą
W rogach każdej platformy stali uzbrojeni w pistolety maszynowe strażnicy o surowych obliczach; pilnowali drobnych, żółtych mężczyzn odzianych w liche zielone mundury
Jeńcy siedzieli w kucki, stłoczeni ciasno, a ich posępne mongolskie oczy patrzyły w dół z krańcową obojętnością
Co pewien czas, gdy ciężarówki podskakiwały na wybojach, rozlegał się brzęk żelastwa; jeńcy mieli skute nogi
Ciężarówka za ciężarówką przesuwały się przed Winstonem ponure twarze
Patrzył na nie, ale właściwie ich nie dostrzegał
Ramię dziewczyny przyciskało się do jego ramienia
Jej policzek był tak blisko, że czuł niemal jego ciepło
Podobnie jak w stołówce, od razu przejęła inicjatywę
Ledwo poruszając wargami, zaczęła mówić tym samym szeptem co poprzednio — cichym, monotonnym, łatwo ginącym pośród powszechnego zgiełku i warkotu silników
— Słyszysz mnie?
— Tak
— Czy jesteś wolny w niedzielę po południu?
— Tak
— Więc słuchaj uważnie
Musisz wszystko zapamiętać
Pójdziesz na dworzec Paddington…
Z niemal wojskową precyzją, która wprawiła Winstona w zdumienie, poinstruowała go krok po kroku, co ma zrobić
Pół godziny koleją; ze stacji skręcić w lewo; przejść szosą dwa kilometry; przy bramie bez górnego pręta skręcić w polną drogę; dojść do leśnego duktu; potem skręcić na ścieżkę między krzakami; dojść do zwalonego pnia porośniętego mchem
Zupełnie jakby w głowie miała mapę
— Zapamiętasz? — szepnęła na koniec
— Tak
— Skręcasz w lewo, w prawo, potem znów w lewo
Brama bez górnego pręta
— Dobrze
O której?
— Około piętnastej
Może będziesz musiał na mnie zaczekać
Przyjdę inną trasą
Na pewno wszystko zapamiętałeś?
— Tak
— Więc teraz szybko odejdź
Tego nie musiała mu mówić
Ale nie od razu mogli się rozdzielić
Wciąż przejeżdżały ciężarówki, wszyscy więc stali gapiąc się łapczywie
Na początku rozległo się trochę gwizdów i wrogich okrzyków, ale wydawali je nieliczni w tłumie partyjni i wkrótce też ucichli
Dominującym uczuciem była zwyczajna ciekawość
Cudzoziemcy, czy to Eurazjaci, czy Wschódazjaci, stanowili taką samą osobliwość jak rzadkie okazy zwierząt
Nigdy nie widywano ich inaczej niż w charakterze jeńców, i nawet wówczas zaledwie przez krótką chwilę
Nikt też nie wiedział, co się z nimi dzieje później; prawdopodobnie większość trafiała do obozów pracy, bo tylko drobną część wieszano jako zbrodniarzy wojennych
Okrągłe, mongolskie twarze ustąpiły miejsca bardziej europejskim, brudnym, zarośniętym i wymizerowanym
Znad nie ogolonych policzków patrzyły na Winstona wciąż nowe pary oczu; czasem wpijały się w niego z dziwną intensywnością, po czym odwracały
Konwój zbliżał się do końca
W ostatniej ciężarówce Winston zobaczył niemłodego mężczyznę z siwą gęstą brodą, który stał ze skrzyżowanymi rękami, jakby przywykł do tego, że skuwają mu je kajdany
Był już najwyższy czas odejść od dziewczyny
Lecz w ostatniej chwili, kiedy wciąż otaczał ich zwarty tłum, jej dłoń znalazła jego rękę i ścisnęła ją lekko
Trwało to najwyżej dziesięć sekund, a jednak zdawało mu się, że trzymają się za ręce bardzo długo
Miał dość czasu, by poznać każdy szczegół jej dłoni
Badał dotykiem długie palce, kształtne paznokcie, stwardniałe od pracy i pokryte odciskami wnętrze dłoni, miękki nadgarstek
Umiałby teraz odróżnić tę dłoń wzrokiem
Nagle pomyślał, że nawet nie wie, jakiego koloru są oczy dziewczyny
Prawdopodobnie piwne, choć szatyni miewają czasem niebieskie tęczówki
Pragnął odwrócić głowę i sprawdzić, ale byłaby to niewyobrażalna głupota
Trzymając się za ręce, niewidoczne w zbitym tłumie, patrzyli prosto przed siebie i zamiast oczu dziewczyny, Winston napotkał smętny wzrok starego jeńca, spoglądającego spomiędzy siwych kłaków
2
Winston szedł ocienionym duktem; gdzieniegdzie promienie słońca przedzierały się przez gałęzie, tworząc na ziemi jasne cętki; chwilami drzewa rzedły i wówczas dukt lśnił złociście
Pobocze po lewej stronie drogi mieniło się od dzwonków
Powietrze jakby pokrywało pieszczotami skórę
Był drugi dzień maja
Gdzieś z głębi lasu dolatywało gruchanie grzywaczy
Przyjechał trochę wcześniej
Podróż odbyła się bez żadnych przygód; zorientowawszy się, że dziewczyna ma najwyraźniej doświadczenie w tego rodzaju sprawach, lękał się znacznie mniej, niżby oczekiwał
Z pewnością znalazła bezpieczne miejsce
Na ogół nie należało się spodziewać, że poza miastem zagrożenie maleje
W lasach nie instalowano oczywiście teleekranów, lecz każde słowo mogły zarejestrować poukrywane mikrofony, a rozpoznanie głosu nie nastręczało Policji Myśli najmniejszych kłopotów
Zresztą trudno było podróżować nie zwracając na siebie uwagi
Aczkolwiek wyjazd na odległość poniżej stu kilometrów od miejsca stałego pobytu nie wymagał specjalnej przepustki, to jednak na dworcach często kręciły się patrole policji, które legitymowały i szczegółowo wypytywały wszystkich napotkanych członków Partii
Ale tego dnia nie pojawił się żaden patrol ani też nikt nie śledził Winstona w drodze ze stacji, o czym się przekonał, co pewien czas oglądając się dyskretnie za siebie
Pociąg pełen był proli, w znakomitych humorach, bo akurat dopisała pogoda
Wagon z drewnianymi ławkami, w którym podróżował Winston, zajmowała niemal w całości jedna ogromna rodzina — od bezzębnej prababki po miesięczne niemowlę — jadąca odwiedzić teściów na wsi, aby tam — jak wyznali bez skrępowania — na lewo zaopatrzyć się w masło
Dukt poszerzył się; po chwili Winston ujrzał ścieżkę, o której mówiła dziewczyna: wąską leśną drożynę wiodącą przez kępy krzaków
Nie miał zegarka, ale wiedział, że zjawił się przed czasem
Dzwonki rosły tu gęsto — nie sposób było po nich nie deptać
Ukląkł i zaczął je zbierać, trochę dla zabicia czasu, a częściowo dlatego, że nagle przyszło mu do głowy, iż z przyjemnością dałby dziewczynie bukiecik na powitanie
Miał już całkiem spory bukiet i właśnie go wąchał, wciągając w nozdrza nikły, nieco mdławy zapach, gdy wtem zamarł — usłyszał za sobą wyraźny trzask gałązki pękającej pod stopą
Wrócił do zrywania dzwonków
To było jedyne rozsądne wyjście
Mogła nadchodzić ona, ale równie dobrze ktoś mógł go mimo wszystko śledzić od stacji
Gdyby się obejrzał, wyglądałoby na to, że ma nieczyste sumienie
Zerwał jeden kwiat, zerwał drugi
Nagle poczuł na ramieniu dłoń
Spojrzał do góry
To była ona
Potrząsnęła głową, widocznie aby go ostrzec, żeby się nie odzywał, po czym rozgarnęła krzaki i szybkim krokiem poprowadziła go ścieżką w głąb lasu
Najwyraźniej bywała tu nieraz, bo bez wahania omijała każde grząskie miejsce
Winston szedł za nią wciąż ściskając w dłoni bukiet
Najpierw odetchnął z ulgą, lecz teraz, kiedy widział przed sobą szczupłe, silne ciało przepasane w talii szkarłatną szarfą podkreślającą krągłość bioder, owładnęło nim poczucie skrajnej niższości
Lękał się, że gdy dziewczyna odwróci się i mu przyjrzy, nie będzie go chciała
Wonne powietrze i widok zielonych liści odebrały Winstonowi resztki wiary w siebie
Już w drodze ze stacji majowe słońce uzmysłowiło mu własną marność — marność bladej istoty żyjącej wiecznie pośród murów, z londyńskim kurzem i sadzą, wżartymi w pory skóry
Zdał sobie sprawę, że dziewczyna nigdy dotąd nie widziała go w jasnym, dziennym świetle
Dotarli do zwalonego pnia, o którym mu wspominała
Przeskoczyła przez pień i weszła w krzaki, choć nie widać było między nimi żadnego przejścia
Winston ruszył jej śladem; chwilę później znaleźli się na niewielkiej porośniętej trawą polanie na szczycie małego pagórka, ze wszystkich stron otoczonego przez strzeliste drzewka, całkowicie kryjące go przed ludzkim wzrokiem
Dziewczyna zatrzymała się i odwróciła do Winstona
— Jesteśmy na miejscu — oświadczyła
Stał kilka kroków od niej
I nie miał odwagi podejść bliżej
— Specjalnie nie odezwałam się przy dukcie, bo tam mogą być mikrofony
Pewnie ich nie ma, ale lepiej nie ryzykować, że któryś z tych wieprzy rozpozna nasze głosy
Tu jesteśmy bezpieczni
Wciąż brakowało mu śmiałości, żeby się do niej zbliżyć
— Tu jesteśmy bezpieczni? — powtórzył tępo
— Pewnie
Spójrz na te drzewa
Wokół szumiały młode jesiony — niegdyś rósł tutaj wielki las, ale potem stare drzewa ścięto; ich pnie wypuściły nowe, proste pędy, z których żaden nie był grubszy od ludzkiej ręki
— Nawet nie ma gdzie schować mikrofonu! — dodała
— Zresztą jestem tu nie pierwszy raz
Lecz nie po to tu przyjechali, żeby rozmawiać
Winston zdobył się na odwagę i postąpił krok naprzód
Stała przed nim sztywno wyprostowana, z lekko ironicznym uśmiechem na ustach, jakby pytając, na co jeszcze czeka
Bukiet leżał na ziemi, choć nie pamiętał, żeby wypuścił go z rąk
Ujął dłoń dziewczyny
— Czy uwierzysz, że do tej pory nie wiem, jakiego koloru masz oczy? — spytał
Przekonał się, że są piwne; jasnopiwne, okolone czarnymi rzęsami
— Powiedz, czy teraz, kiedy zobaczyłaś mnie z bliska, nie wydaję ci się wstrętny?
— Nie, skądże — odparła
— Mam trzydzieści dziewięć lat
Żonę, której nie mogę się pozbyć
Wrzody na nogach
I pięć sztucznych zębów
— To mnie nic nie obchodzi!
W następnej chwili, nie wiadomo, czy za jej, czy za jego sprawą, znalazła się w ramionach Winstona
Z początku myślał jedynie o tym, jakie to wszystko jest nieprawdopodobne
Dziewczęce ciało tuliło się do niego, ciemne włosy muskały mu twarz, a teraz… tak, uniosła twarz i oto całował pełne, czerwone usta! Zarzuciła mu ręce na szyję, szeptała, że jest najdroższy, cudowny, ukochany
Osunęli się na murawę; nie stawiała najmniejszego oporu, mógł z nią robić co chciał
Jednakże dotyk jej ciała nie rozpalił w nim namiętności
Czuł się dumny, szczęśliwy
Radował się z tego, co się dzieje, ale nie czuł pożądania
Sam dobrze nie wiedział dlaczego: może było na to zbyt wcześnie, może peszyły go jej młodość i uroda, może za długo żył bez kobiety
Dziewczyna podniosła się i wyjęła z włosów zgnieciony dzwonek
Usiadła i objęła Winstona ramieniem
— Nie przejmuj się, kochanie
Nie ma pośpiechu
Całe popołudnie przed nami
Czy to nie wspaniała kryjówka? Znalazłam to miejsce, kiedy pewnego razu zgubiłam się na zbiorowej wycieczce
Jeśli ktoś idzie, słychać go na sto metrów
— Jak masz na imię? — spytał
— Julia
A ty Winston; nazywasz się Winston Smith
— Skąd wiesz?
— Chyba jestem lepszym detektywem niż ty, mój kochany
Powiedz, co myślałeś o mnie, zanim dałam ci kartkę?
Nie miał ochoty kłamać
A zresztą, wyjawienie najgorszego było też pewnego rodzaju miłosnym podarkiem
— Nienawidziłem cię strasznie
Chciałem cię zgwałcić, a potem zamordować
Przed dwoma tygodniami poważnie zastanawiałem się nad tym, czy nie roztrzaskać ci czaszki kamieniem
Skoro chcesz wiedzieć, powiem ci: byłem przekonany, że pracujesz dla Policji Myśli!
Dziewczyna roześmiała się radośnie, traktując to jako komplement dla swojej umiejętności kamuflażu
— Coś ty, dla Policji Myśli?! Poważnie?
— No, może nie do końca
Ale kierując się twoim wyglądem, byłem przekonany… No, sama rozumiesz: jesteś młoda, świeża, zdrowa…
— Byłeś przekonany, że jestem wzorowym członkiem Partii
Czysta w myśli i uczynku
Transparenty, pochody, postępowe hasła, wspólne gry, piesze wycieczki i reszta tego gówna
I pewnie myślałeś, że gdybym miała choć cień podejrzenia, natychmiast bym cię zadenuncjowała jako myślozbrodniarza i cieszyła się z twojej śmierci?
— Tak, właśnie coś w tym stylu
Pamiętaj, że wiele młodych kobiet jest dokładnie takich
— To wszystko przez tę przeklętą szmatę! — zawołała, zrywając z siebie szkarłatną szarfę Młodzieżowej Ligi Antyseksualnej i ciskając ją na najbliższą gałąź
Następnie, jakby dotknąwszy talii coś sobie przypomniała, wsunęła dłoń do kieszeni kombinezonu i wyjęła niedużą tabliczkę czekolady
Przełamała na dwie części i jedną dała Winstonowi
Jeszcze zanim jej skosztował, poznał po zapachu, że to niezwykła czekolada
Była ciemna, lśniąca i owinięta w srebrną folię, podczas gdy normalnie sprzedawano matową, łamliwą masę brązowej barwy, o smaku kojarzącym się z wonią palonych śmieci
Ale kiedyś, dawno temu, jadł już taką czekoladę jak ta, którą poczęstowała go Julia
Sam zapach zbudził w nim silne, niepokojące, lecz całkiem zatarte wspomnienia
— Skąd to masz? — spytał
— Kupiłam na czarnym rynku — odparła obojętnie
— Fakt, że pozornie jestem taka, za jaką mnie wziąłeś
Nigdy nie unikam sportu
W Kapusiach pełniłam funkcję drużynowej
Przez trzy wieczory w tygodniu pracuję ochotniczo w Młodzieżowej Lidze Antyseksualnej
Ileż to godzin zmarnowałam obklejając cały Londyn tymi ich bzdetami! W pochodach z reguły noszę transparenty
Wyglądam pogodnie, nie wymiguję się od pracy społecznej
Zawsze krzycz to co inni, taka jest moja zasada
Tylko ona gwarantuje bezpieczeństwo
Pierwszy kawałek czekolady roztopił się na języku Winstona
Była przepyszna
Tuż na skraju jego świadomości kołatał się jakiś zapomniany obraz, jakieś wspomnienie, silne, lecz niewyraźne niczym kształt dostrzegany kątem oka
Odsunął go od siebie, czując gdzieś w głębi, że wiąże się z jakimś uczynkiem, który najchętniej by odwołał, gdyby to tylko było możliwe
— Jesteś bardzo młoda, Julio — rzekł
— Dziesięć, piętnaście lat młodsza ode mnie
Co takiego ci się we mnie spodobało?
— Masz coś w twarzy
Pomyślałam, że zaryzykuję
Umiem oceniać ludzi po wyglądzie
Wiedziałam, że oni cię mierżą
Mówiąc oni miała na myśli Partię, a zwłaszcza Wewnętrzną Partię, z której tak bardzo się naigrawała, nie kryjąc swojej nienawiści, że Winston poczuł się nieswojo, chociaż wiedział, iż są tu wyjątkowo bezpieczni
Zdumiewało go też jej ordynarne słownictwo
Członkowie Partii nie powinni przeklinać i sam Winston klął bardzo rzadko, przynajmniej na głos
Julia natomiast jakby w ogóle nie potrafiła wspomnieć o Partii, a zwłaszcza o Wewnętrznej Partii, nie używając równie plugawych słów jak te powypisywane w cuchnących zaułkach
Nie żeby mu to przeszkadzało
Stanowiło po prostu kolejny przejaw buntu dziewczyny przeciwko Partii i wszystkiemu, co reprezentowała, i w pewien sposób wydawało mu się równie naturalne i zdrowe jak prychanie konia, który czuje zapach zgniłego siana
Opuścili polanę i wędrowali przed siebie ścieżką nakrapianą słońcem, idąc objęci, ilekroć jej szerokość na to pozwalała
Zdziwiło Winstona, o ileż miększa wydaje się talia dziewczyny, gdy nie opasuje jej szarfa
Rozmawiali szeptem
Poza polaną, zdaniem Julii, należało zachować ostrożność
Wkrótce doszli do skraju lasu
Julia zatrzymała się
— Dalej nie idźmy
Na otwartym terenie ktoś może nas zauważyć
Tu zasłaniają nas gałęzie
Stali w cieniu kępy leszczyny
Promienie słońca, mimo że przedzierały się przez dziesiątki liści, wciąż grzały im twarze
Winston spojrzał na pole rozciągające się przed nimi i nagle, z najwyższym zdumieniem, rozpoznał to miejsce
Widział je nieraz
Opuszczone pastwisko z wyskubaną trawą, po którym — między kopczykami kretowisk — wiodła kręta ścieżka
Naprzeciw, w nierównym szeregu drzew, gałęzie wiązów drgały leciutko na wietrze, kołysząc gęstwiną liści niczym kobiecymi splotami
Gdzieś w pobliżu, choć poza zasięgiem wzroku, musi przepływać strumień, w którego zielonych rozlewiskach śmigają klenie!
— Czy gdzieś tędy przepływa strumyk? — spytał cicho
— Tak, na skraju sąsiedniego pola
Są w nim ryby, i to naprawdę ogromne
Widać, jak czatują w rozlewiskach pod wierzbami, utrzymując się w miejscu lekkimi ruchami ogona
— Złota Kraina — szepnął
— Prawie!
— Złota Kraina?
— Tak sobie nazwałem krajobraz, który czasami jawi mi się we śnie
— Patrz! — powiedziała cicho Julia
Niespełna pięć metrów od nich i na wysokości ich twarzy, na gałęzi, przysiadł drozd
Może ich nie zauważył
Był w słońcu, a oni stali w cieniu
Rozpostarł skrzydła i znów je złożył, pokręcił łebkiem, jakby się kłaniał słońcu, po czym nagle zaśpiewał
W popołudniowej ciszy jego trel zabrzmiał z niespodziewaną mocą
Winston i Julia przylgnęli do siebie, słuchając w oczarowaniu
Minuty mijały, a ptak śpiewał i śpiewał, coraz to inaczej, nie powtarzając się ani razu, jakby specjalnie popisywał się swoim kunsztem
Czasami milkł na kilka sekund, rozpościerał i składał skrzydła, a po chwili wypinał pierś i znów zanosił się śpiewem
Winston przypatrywał mu się z podziwem
Dla kogo i po co tak trelował? W pobliżu nie było żadnej samiczki, żadnego rywala
Co nim powodowało, że siedząc na skraju pustego lasu wyśpiewywał w przestrzeń swoje tony? Ciekawe, czy był tu gdzieś ukryty mikrofon
On i Julia odzywali się do siebie tylko szeptem, zbyt cichym, aby mikrofon mógł go wyłowić, ale na pewno musiał rejestrować świergot
Może przy odbiorniku, daleko stąd, jakiś mały, pluskwowaty człowieczek nasłuchuje uważnie — i słyszy ptaka? Ale rozbrzmiewająca melodia stopniowo wyparła wszystkie myśli Winstona
Miał wrażenie, że zalewa go niczym balsamiczny płyn i miesza się z promieniami słońca przedzierającymi się przez gałęzie
Przestał myśleć; po prostu czuł
Kibić dziewczyny była miękka i ciepła
Obrócił Julię przodem do siebie; jej ciało jakby wtopiło się w jego własne
Kiedy dotykał dziewczyny, ulegle przyjmowała pieszczoty
Ich usta złączyły się, ale inaczej niż podczas pierwszych gwałtownych pocałunków
Kiedy się odsunęli, oboje westchnęli głęboko
Spłoszony drozd odfrunął łopocząc skrzydłami
Winston zbliżył wargi do ucha Julii
— Teraz — szepnął
— Nie tutaj — odszepnęła
— Chodźmy na polankę
Tam bezpieczniej
Pospiesznie, nie zważając na trzask gałązek, które pękały pod ich stopami, wrócili na dawne miejsce
Gdy znaleźli się na pagórku otoczonym młodymi jesionami, Julia odwróciła się do Winstona
Oboje oddychali ciężko, ale na jej wargach błąkał się uśmiech
Przez chwilę przypatrywała się mężczyźnie, po czym zbliżyła dłoń do błyskawicznego zamka kombinezonu
I stało się niemal to, co w jego śnie! Niemal tak szybko, jak sobie wyobraził, zdarła z siebie ubranie i cisnęła na bok dokładnie tym samym wspaniałym gestem, obracającym wniwecz wszystkie nauki Partii
Jej białe ciało lśniło w słońcu
Na razie nie patrzył na nie; utkwił oczy w piegowatej, łobuzersko uśmiechniętej twarzy
Ukląkł przed Julią i ujął jej ręce w swoje
— Czy robiłaś to już przedtem?
— Pewnie
Setki… no, dziesiątki razy
— Z partyjnymi?
— Zawsze z partyjnymi
— Z członkami Wewnętrznej Partii również?
— Nie, z tymi bydlakami nigdy
Ale wystarczyłoby, żebym kiwnęła palcem, a prawie każdy z nich poleciałby na mnie
Tylko, cholery, strugają takich świętoszków!
Serce zabiło mu radośniej
Robiła to dziesiątki razy — pragnął, aby były to setki, tysiące
Wszystko, co miało posmak zepsucia, napawało go nadzieją
Kto wie, może Partię już dawno przeżarła zgnilizna, może kult pracy i ascezy to blaga, zaledwie cienka otoczka skrywająca pełne rozpasanie
Gdyby mógł ich wszystkich zarazić trądem lub syfilisem, uczyniłby to z radością! Cokolwiek, byleby tylko osłabić, podkopać i zniszczyć tych drani! Pociągnął Julię w dół, tak aby klęczeli naprzeciw siebie
— Słuchaj
Im więcej mężczyzn miałaś, tym bardziej cię kocham
Wiesz dlaczego?
— Tak
Doskonale
— Nienawidzę czystości, nienawidzę dobroci! Nie chcę, żeby istniały jakiekolwiek cnoty
Pragnę, aby wszyscy byli zepsuci do szpiku kości
— W takim razie powinnam ci odpowiadać, kochanie
Jestem zepsuta jak nikt
— Lubisz to robić? Nie pytam o pieszczoty ze mną, lecz o seks jako taki
— Uwielbiam!
To właśnie najbardziej pragnął usłyszeć
Nie chodziło mu o uczucie do konkretnej osoby, tylko o zwierzęcy instynkt, niepohamowany fizyczny popęd; on właśnie był siłą, która mogła rozsadzić Partię
Przewrócił Julię na murawę, na rozsypane dzwonki; tym razem nie miał żadnych trudności
Po pewnym czasie ich przyspieszone oddechy powróciły do zwykłego rytmu i owładnięci błogą niemocą odsunęli się trochę od siebie
Słońce świeciło teraz jakby mocniej
Oboje czuli się senni
Winston przyciągnął kombinezon i narzucił na dziewczynę
Zasnęli niemal natychmiast i spali blisko pół godziny
Winston obudził się pierwszy
Usiadł i popatrzył na piegowatą twarz Julii; dziewczyna nadal spała spokojnie, z policzkiem wspartym na dłoni
Żadna piękność, ale usta miała naprawdę wspaniałe
Kiedy się lepiej przyjrzał, pod jej oczami dostrzegł kilka pojedynczych zmarszczek
Za to krótkie ciemne włosy były wyjątkowo gęste i puszyste
Zdał sobie sprawę, że wciąż nie zna nazwiska Julii i nie wie, gdzie ona mieszka
Młode, silne ciało, tak niewinnie pogrążone we śnie, wydało mi się kruche i bezradne, wzbudzało w nim opiekuńcze uczucia
Lecz naiwna tkliwość, która wezbrała w nim pod leszczyną, kiedy słuchali śpiewu drozda, minęła bezpowrotnie
Ściągnął z Julii kombinezon i długo wpatrywał się w jej gładkie białe ciało
W dawnych czasach, pomyślał, gdy mężczyzna patrzył na ciało dziewczyny, które go podniecało, sprawa była prosta
Obecnie jednak nie istniała sama miłość lub samo pożądanie
Żadne uczucie nie mogło być czyste, bo wszystko przesycały strach i nienawiść
Uściski jego i Julii były walką; ich orgazm zwycięstwem
Ciosem zadanym Partii
Udaną akcją polityczną
3
Kiedyś możemy tu znów przyjechać — powiedziała Julia
— Zwykle każdej kryjówki można bezpiecznie używać dwa razy
Ale dopiero po miesiącu lub dwóch, oczywiście
Natychmiast po przebudzeniu jej zachowanie całkiem się zmieniło: stała się czujna i rzeczowa
Ubrała się, obwiązała szarfą i zaczęła instruować Winstona, którędy ma jechać do domu
Wydało mu się naturalne, że to ona zajęła się planowaniem powrotu
Najwyraźniej miała dryg do takich spraw, którego jemu zupełnie brakowało, a w dodatku doskonale znała okolice Londynu z licznych pieszych wycieczek
Marszruta, jaką dla niego ułożyła, nie pokrywała się z jego poranną trasą; w Londynie też przyjeżdżał na inny dworzec
— Nigdy nie należy wracać tą samą drogą — oświadczyła takim tonem, jakby obwieszczała żelazną regułę
Postanowiła, że ruszy pierwsza; Winston miał odczekać jeszcze pół godziny
Powiedziała mu, gdzie mogą się spotkać po pracy, za cztery dni
Wybrała uliczkę w jednej z uboższych dzielnic, na której znajdował się targ; zwykle panował tam zgiełk i przewalały się tłumy
Będzie kręciła się między straganami, udając, że szuka sznurowadeł lub nici
Jeśli uzna, że jest bezpiecznie, wytrze nos, kiedy Winston się zbliży; jeśli nie da tego znaku, ma ją po prostu minąć
Jeżeli szczęście dopisze, uda im się, niewidocznym w tłumie, porozmawiać z kwadrans i umówić się na następne spotkanie
— Lecę — powiedziała, gdy tylko zapamiętał jej instrukcje
— O dziewiętnastej trzydzieści muszę być z powrotem
Obiecałam przepracować dwie godziny w Młodzieżowej Lidze Antyseksualnej, pewnie będę rozdawać ulotki czy robić coś podobnego
Szlag by ich trafił! Otrzep mnie, dobrze? Nie mam we włosach liści? Na pewno? W takim razie żegnaj, najdroższy, żegnaj!
Padła mu w ramiona, wycałowała gwałtownie, a chwilę później przedarła się przez młode jesiony i prawie bezszelestnie oddaliła
Wciąż nie znał jej nazwiska i adresu — ale mniejsza, bo przecież i tak nie mogli ani się odwiedzać, ani ze sobą korespondować
Tak się złożyło, że nigdy więcej nie pojechali na polanę
W maju jeszcze tylko raz mieli okazję się kochać
Zdarzyło się to w innej kryjówce znanej Julii, dzwonnicy zburzonego kościoła w niemal całkiem wyludnionej okolicy, na którą przed trzydziestu laty zrzucono bombę atomową
Było to świetne miejsce, lecz samo dotarcie do niego wiązało się ze znacznym ryzykiem
W pozostałe dni spotykali się na ulicy, każdego wieczora gdzie indziej i nigdy na dłużej niż na pół godziny
Mogli ze sobą wówczas rozmawiać, choć w dość osobliwy sposób
Wędrując zatłoczonymi chodnikami, nigdy ramię w ramię i ani razu na siebie nie patrząc, prowadzili dziwaczny dialog, przerywany niczym światło latarni morskiej; milkli nagle — często w połowie zdania — ilekroć widzieli partyjny kombinezon lub zbliżali się do teleekranu, by po kilku minutach podjąć przerwany wątek; gdy zaś dochodzili do miejsca, gdzie mieli się rozstać, urywali rozmowę, po czym nazajutrz kontynuowali ją bez żadnego wstępu
Julia była najwyraźniej przyzwyczajona do takiego sposobu porozumiewania się, który nazywała „rozmową na raty”
Posiadała też niezwykłą biegłość w mówieniu bez poruszania ustami
Tylko raz, w ciągu niemal miesiąca wieczornych spotkań, udało im się pocałować
Szli w milczeniu boczną ulicą (Julia uważała, że z dala od głośnych arterii nie wolno się odzywać), gdy nagle doszedł ich ogłuszający ryk, ziemia zadygotała, niebo poczerniało i Winston nagle stwierdził, że leży na ziemi, przerażony i potłuczony
Gdzieś bardzo blisko rąbnął pocisk rakietowy
Wtem Winston ujrzał o kilka centymetrów od siebie twarz Julii — trupiobladą
Nawet usta miała białe
„Nie żyje!” — przeraził się
Przytulił ją i dopiero wtedy sobie uświadomił, że całuje ciepłą twarz żywej osoby
Pod wargami czuł pył; pokrywała ich gruba warstwa tynku
Czasem, kiedy docierali na umówione miejsce, musieli się mijać bez jednego spojrzenia, bo albo zza rogu wyłaniał się patrol, albo w górze terkotał helikopter
Nawet gdyby było to mniej niebezpieczne, i tak nie mieliby czasu spotykać się częściej
Winston pracował sześćdziesiąt godzin tygodniowo, Julia jeszcze więcej; od nawału pracy zależało, kiedy wypadną ich wolne dni — często się nie pokrywały
Co więcej, Julia rzadko miała cały wolny wieczór
Niesamowicie dużo czasu pochłaniało jej słuchanie odczytów, udział w pochodach, rozdawanie ulotek Młodzieżowej Ligi Antyseksualnej, przygotowywanie transparentów na Tydzień Nienawiści, zbieranie składek podczas kampanii oszczędnościowej i podobna działalność społeczna
Twierdziła, że jej się to opłaca; daje doskonały kamuflaż
Przestrzegając błahych praw, można łamać wielkie
Namówiła nawet Winstona, aby poświęcił jeszcze jeden ze swoich wolnych wieczorów i zgłosił się ochotniczo do pracy w fabryce broni, gdzie — w ramach dodatkowych zajęć — zatrudniano gorliwych partyjniaków
Tak więc raz w tygodniu, przez cztery godziny, Winston z nudy odchodził niemal od zmysłów, skręcając ze sobą niewielkie kawałki metalu, prawdopodobnie części zapalników, w kiepsko oświetlonej, pełnej przeciągów hali, w której ponury stukot młotków zlewał się z muzyką płynącą z teleekranów
Kiedy spotkali się w dzwonnicy, mogli wreszcie uzupełnić luki w swoich przerywanych rozmowach
Było upalne popołudnie
Powietrze w małym kwadratowym pomieszczeniu nad dzwonami, nagrzane i duszne, cuchnęło gołębimi odchodami
Rozmawiali przez wiele godzin siedząc na zakurzonej, pokrytej gałązkami podłodze; tylko co jakiś czas któreś z nich wstawało, by spojrzeć przez wąskie otwory strzelnicze i sprawdzić, czy nikt się nie zbliża
Julia miała dwadzieścia sześć lat
Mieszkała w hotelu robotniczym z trzydziestoma innymi dziewczętami („Wiecznie w tym babskim smrodzie! Jak ja nienawidzę kobiet” — dorzuciła) i pracowała, tak jak się domyślał, przy automatach do pisania powieści w Departamencie Literatury
Lubiła swój zawód: jej obowiązki polegały głównie na obsłudze i konserwacji potężnego, skomplikowanego silnika elektrycznego
Nie uważała się za specjalnie błyskotliwą, ale znała się na maszynach, a praca fizyczna sprawiała jej przyjemność
Potrafiła opisać cały proces tworzenia powieści od momentu nadejścia zlecenia z Komisji Planowania aż po ostateczny retusz dokonywany przez zespół autorski
Za to końcowy wynik jej nie interesował
Jak oświadczyła, nie miała głowy do książek
Traktowała je tak samo jak inne artykuły, które się produkuje, na przykład sznurowadła lub dżemy
Nie sięgała pamięcią dalej niż do początku lat sześćdziesiątych, a jedyną znaną jej osobą, która często mówiła o czasach przed Rewolucją, był jej dziadek; znikł, kiedy miała osiem lat
W szkole została kapitanem drużyny hokejowej i dwa lata z rzędu zdobyła tytuł najlepszej gimnastyczki
W Kapusiach była drużynową, a w Lidze Młodych — zanim przeszła do Młodzieżowej Ligi Antyseksualnej — sekretarzem okręgowym
Zawsze cieszyła się znakomitą opinią
Wybrano ją nawet (nieomylna oznaka zaufania) do pracy w Pornoseku, sekcji Departamentu Literatury zajmującej się produkcją tandetnej pornografii do rozprowadzania wśród proli
Między sobą, jak wyznała, pracownicy przezywali tę sekcję „Kloaką”
Pracowała tam przez rok, pomagając wydawać broszury — od razu w zaklejonych opakowaniach — pod takimi tytułami, jak Lubię być chłostana albo Noc w internacie dla dziewcząt, które później kupowali ukradkiem młodzieńcy z proletariackich rodzin, przekonani, że zdobywają coś zakazanego
— Jakie one są? — zapytał zaciekawiony Winston
— Ech, straszne śmiecie
I tak naprawdę, potwornie nudne
Jest tylko sześć fabuł, które za każdym razem co nieco się zmienia
Zresztą ja tylko obsługiwałam kalejdoskop
Nigdy nie pracowałam w zespole autorskim
Nie mam żadnych zdolności literackich, nawet do wymyślania takiej szmiry
Zdumiała go wiadomość, że z wyjątkiem szefów wszystkich podsekcji w Pornoseku zatrudniano wyłącznie dziewczęta, uważając, że mężczyźni, u których popęd płciowy jest znacznie silniejszy, mogą prędzej ulec zepsuciu przez kontakt z produkowanymi przez siebie świństwami
— Nawet mężatki niechętnie zatrudniają — dodała
— Wolą młode dziewczyny, bo niby są takie czyste
Ale co do mnie grubo się omylili!
Swój pierwszy romans miała w wieku lat szesnastu z sześćdziesięcioletnim członkiem Partii, który później popełnił samobójstwo, aby uniknąć aresztowania
— I dobrze się stało — stwierdziła — bo gdyby go zaczęli maglować, na pewno by mnie wsypał
Od tego czasu miała wielu kochanków
Filozofia życiowa Julii była bardzo prosta
Pragnęła się bawić, a „oni”, czyli Partia, usiłowali jej w tym przeszkodzić; łamała więc prawo i jakoś sobie radziła
Uważała za tak samo naturalne to, że „oni” chcą pozbawić każdego radości, jak to, że każdy próbuje uniknąć złapania
Nienawidziła Partii i często o tym mówiła, używając jak najordynarniejszych słów, ale nie krytykowała jej założeń i polityki
Doktryny Partii zupełnie Julii nie interesowały, chyba że dotyczyły jej własnego życia
Winston stwierdził, że w ogóle nie stosuje nowomowy, z wyjątkiem paru słów, które weszły do powszechnego użycia
Nigdy nie słyszała o Braterstwie i nie chciała wierzyć w jego istnienie
Zorganizowany bunt przeciwko Partii, z góry skazany na niepowodzenie, uznała za idiotyzm
Twierdziła, że najrozsądniej jest po prostu łamać przepisy, lecz umiejętnie, tak aby nie wpaść
Winston ciekaw był, ilu przedstawicieli młodego pokolenia myśli podobnie jak ona — czy można znaleźć wielu ludzi wychowanych po Rewolucji, nieświadomych innego życia
, którzy uważają Partię za coś równie trwałego jak niebo i nie buntują się otwarcie przeciwko jej autorytetowi, lecz usiłują jej się wymknąć ukradkiem niczym zając sforze psów
Ani razu nie rozważali możliwości wzięcia ślubu, bo Zastanawianie się nad czymś tak nierealnym po prostu nie miało sensu
Żadna, komisja nie udzieliłaby im zgody, nawet gdyby Winstonowi udało się jakoś pozbyć Katherine
Nie było co marzyć
— Jaka ona jest, ta twoja żona? — zapytała Julia
— Hm… czy znasz taki termin z nowomowy: dobromyślak? Oznacza osobę dogłębnie ortodoksyjną, niezdolną do pomyślenia czegoś złego
— Nie, tego zwrotu nie znam, ale wiem dobrze, o jaki typ człowieka ci chodzi
Zaczął jej opowiadać historię swojego małżeństwa, lecz ku jego zaskoczeniu, nie gorzej niż on umiała scharakteryzować ten związek
Opisała mu ciało Katherine, jakby je widziała lub dotykała, sztywniejące, ilekroć się do niej zbliżał, oraz sposób, w jaki żona zdawała się z całej siły go odpychać nawet wówczas, gdy obejmowała go ciasno ramionami
Rozmawiając z Julią o tych sprawach nie czuł skrępowania; zresztą Katherine już dawno przestała być dla niego bolesnym wspomnieniem; co najwyżej myślał o niej z niesmakiem
— Wytrzymałbym z nią, gdyby nie jedno — oświadczył i opowiedział o frustrującej rodzinnej ceremonii, do której Katherine przymuszała go regularnie raz w tygodniu
— Nie znosiła tego, ale nic nie mogło jej powstrzymać
Nazywała to… Nigdy nie zgadniesz!
— Obowiązkiem wobec Partii — oznajmiła natychmiast Julia
— Skąd wiedziałaś?!
— Ja też, kochany, chodziłam do szkoły
Szesnastolatki mają raz w miesiącu pogadanki na temat życia rodzinnego
To samo dzieje się w organizacjach młodzieżowych
Całymi latami wbijają ci do głowy te bzdury
I w wielu wypadkach chyba rzeczywiście im się udaje
Chociaż właściwie trudno ocenić; ludzie potrafią być szalenie obłudni!
Zaczęła rozwijać tę kwestię
Prawie każdy temat sprowadzała do własnej zmysłowości, a wówczas potrafiła wygłaszać niezwykle wnikliwe sądy
W odróżnieniu od Winstona, świetnie rozumiała, dlaczego Partia jest taka purytańska
Udane współżycie płciowe zwalczano nie dlatego, że między partnerami tworzy się intymna więź nie poddająca się partyjnej kontroli, ale ponieważ niezaspokojenie seksualne wywołuje histerię, stan ogromnie pożądany, gdyż łatwo go przekształcić w gorączkę wojenną lub w kult przywódcy
Julia ujęła to tak:
— Kiedy ludzie się kochają, zużywają energię, a potem jest im dobrze i zupełnie nic ich nie obchodzi
Więc Partia zakazuje im się kochać, bo chce, żeby każdy bezustannie aż tryskał energią
Te ciągłe pochody, okrzyki, wymachiwanie flagami to po prostu oznaki niewyżycia seksualnego
Jeśli jest ci dobrze, po cholerę miałbyś się podniecać Wielkim Bratem, planami trzyletnimi, Dwiema Minutami Nienawiści i resztą tych bredni?
Ma rację, pomyślał
Między wstrzemięźliwością płciową a ortodoksją polityczną musi istnieć ścisły, bliski związek
Bo jak inaczej można utrzymać na tak wysokim poziomie owo natężenie strachu, nienawiści i obłąkańczej łatwowierności u wszystkich członków Partii, jeśli nie przez zatamowanie, spiętrzenie i odpowiednie ukierunkowanie jakiegoś potężnego naturalnego instynktu? Popęd płciowy stwarzał dla Partii zagrożenie, ale umiała go wykorzystać
Podobnie postąpiła z instynktem rodzicielskim
Nie mogła zakazać posiadania dzieci, zachęcała więc do kochania ich w jak najbardziej tradycyjny sposób
Natomiast dzieci systematycznie obracano przeciwko rodzicom; uczono je, aby szpiegowały i donosiły, jeśli tylko zauważą coś odbiegającego od normy
Tak więc rodzina stała się jakby przedłużeniem Policji Myśli; każdy, kto miał dzieci, przez cały czas przebywał w towarzystwie doskonale go znających kapusiów
Nagle Winstonowi przypomniała się Katherine
Na pewno doniosłaby na niego Policji Myśli, gdyby po prostu nie była zbyt głupia, aby się zorientować, jak nieprawomyślne ma poglądy
Myśl o niej nasunął mu panujący upał, od którego czoło miał zroszone potem
Zaczął opowiadać Julii o tym, co się wydarzyło — a raczę] prawie wydarzyło — w równie upalne letnie popołudnie przed jedenastu laty
Było to trzy lub cztery miesiące po ich ślubie
Zgubili się podczas pieszej wycieczki w okolice Kent
Zostali w tyle za grupą zaledwie o kilkaset metrów, lecz skręcili w złą stronę i nagle znaleźli się na skraju urwiska, w miejscu gdzie niegdyś wybierano kredę
Pionowa ściana — dziesięć, dwadzieścia metrów — a poniżej głazy
Nie było nikogo, kogo mogliby zapytać o drogę
Kiedy Katherine zrozumiała, że się zgubili, wpadła w popłoch
Przebywanie choć przez chwilę z dala od hałaśliwych współuczestników wycieczki wywoływało u niej poczucie winy
Chciała czym prędzej wrócić tą samą drogą, którą przyszli, i udać się na poszukiwanie grupy
Ale akurat wtedy Winston spostrzegł kępy krwawnicy rosnące w szczelinach skalnych poniżej
Wśród nich dwubarwną — karmazynową i ceglastoczerwoną — która najwyraźniej wyrastała z jednego korzenia
Nigdy nie widział czegoś podobnego, zawołał więc Katherine, żeby też zobaczyła
— Spójrz, Katherine! Popatrz na tamte kwiaty
Ta kępa prawie na samym dole
Widzisz, że są w dwóch kolorach?
Już odchodziła, ale mimo wzburzenia cofnęła się
Wychyliła się przez urwisko i spojrzała tam, gdzie wskazywał
Stojąc o krok za nią, objął ją w talii, by nie straciła równowagi
W tejże chwili zdał sobie sprawę, że są zupełnie sami
W pobliżu nie było nikogo, nie drgał ani jeden liść, nie słyszało się nawet ptaków
Mała szansa, aby w takim miejscu znajdował się mikrofon, a nawet gdyby go tu gdzieś ukryto, wyłapywałby przecież tylko dźwięki
Była to najgorętsza, najbardziej senna pora popołudnia
Słońce paliło, pot ściekał Winstonowi z twarzy
I wtedy nagle przyszło mu do głowy…
— Dlaczegoś jej nie zepchnął? — spytała Julia
— Ja bym się tam nie wahała
— Tak, najdroższa, nie wątpię
Ja też bym się nie wahał, gdybym wtedy był tym człowiekiem co teraz
Chociaż… sam nie wiem
— Żałujesz, żeś jej nie zrzucił?
— Tak
W gruncie rzeczy żałuję
Siedzieli obok siebie na zakurzonej posadzce
Przyciągnął dziewczynę bliżej
Oparła głowę o jego ramię; jej włosy wydzielały przyjemny zapach niweczący smród gołębich odchodów
Jest młoda, pomyślał, wciąż oczekuje czegoś od życia i nie rozumie, że zepchnięcie ze skały niewygodnej osoby niczego nie rozwiązuje
— Przecież to by nic nie zmieniło — oświadczył
— Więc dlaczego żałujesz, żeś jej nie zepchnął?
— Bo lepsze jest działanie od bierności
W grze, jaką prowadzimy, nie możemy odnieść zwycięstwa
Ale niektóre przegrane są mimo wszystko lepsze od innych
Poczuł, że Julia wzrusza ramionami na znak sprzeciwu
Nigdy się z nim nie zgadzała, ilekroć mówił coś podobnego
Nie chciała przyjąć do wiadomości, że jednostka zawsze musi przegrać
Zdawała sobie sprawę, iż zguba jest przesądzona, że prędzej czy później Policja Myśli złapie ich i zabije, ale równocześnie jakaś cząstka jej umysłu wierzyła w szansę stworzenia sobie tajemniczego świata, w którym można żyć, jak się tylko zapragnie
Wystarczyło mieć szczęście, przebiegłość i odwagę
Nie rozumiała, że szczęście po prostu nie istnieje, że zwycięstwo jest możliwe jedynie w odległej przyszłości, długo po ich śmierci, że od chwili wypowiedzenia wojny Partii najlepiej myśleć o sobie jako o trupie
— Jesteśmy martwi — rzekł Winston
— Jeszcze nie jesteśmy — zaprotestowała rzeczowo
— Fizycznie nie jesteśmy
Ale za pół roku, za rok, góra za pięć lat będziemy
Boję się śmierci
Jesteś młodsza ode mnie, więc pewnie boisz się bardziej
Jasne, że spróbujemy odwlekać nasz koniec tak długo, jak nam się uda
Ale nie ma to wielkiego znaczenia
Skoro zdecydowaliśmy się być wolnymi ludźmi, musimy postawić znak równości między życiem i śmiercią
— Bzdura! Wolisz się kochać ze mną czy z jakimś szkieletem? Nie radujesz się życiem? Nie cieszy cię, że możesz powiedzieć: to jestem ja, to jest moja ręka, moja noga, istnieję, naprawdę istnieję, żyję?! Nie sprawia ci to radości?!
Obróciła się ku niemu i przywarła całym ciałem
Czuł przez kombinezon dotyk jej dojrzałych, jędrnych piersi
Ciało Julii wlewało w niego swoją młodość i animusz
— Masz rację, sprawia — przyznał
— Więc przestań gadać o śmierci
A teraz, kochany, musimy się umówić na następne spotkanie
Chyba znów możemy się spotkać na polance
Odczekaliśmy dość długo
Tylko tym razem pojedziesz inną trasą
Wszystko już obmyśliłam
Wsiądziesz w pociąg… poczekaj, najlepiej ci to narysuję
I, zaradna jak zawsze, gałązką z gołębiego gniazda zaczęła rysować mapę na zakurzonej posadzce
4
Winston rozejrzał się po nędznym pokoiku nad sklepem pana Charringtona
Na ogromnym łóżku pod oknem leżały wystrzępione koce i poduszka bez powłoczki
Na kominku tykał staromodny zegar z dwunastocyfrową tarczą
W rogu, na rozkładanym stole, połyskiwał łagodnie w półmroku szklany przycisk, który Winston kupił przed miesiącem
Za metalową osłoną kominka stał poobijany blaszany prymus, garnek oraz dwie filiżanki, wszystko dostarczone przez pana Charringtona
Winston rozpalił prymus i nastawił w garnku wodę
Przyniósł ze sobą pełną kopertę Kawy Zwycięstwa i kilka pastylek sacharyny
Zegar wskazywał siódmą dwadzieścia, czyli dziewiętnastą dwadzieścia
Julia miała przyjść o dziewiętnastej trzydzieści
Szaleństwo, szaleństwo, szeptał mu wewnętrzny głos; świadome, niepotrzebne, samobójcze szaleństwo
Ze wszystkich przestępstw, jakie mógł popełnić członek Partii, to było najtrudniejsze do ukrycia
Pomysł przyszedł mu do głowy, gdy ujrzał w myślach szklany przycisk odbijający się w wypolerowanym blacie rozkładanego stołu
Tak jak oczekiwał, pan Charrington chętnie wynajął pokój
Ucieszył się, że wpadnie mu kilka dolarów ekstra
Ani się nie oburzył, ani nie zaczął nieprzyjemnie spoufalać, kiedy stało się jasne, iż Winston potrzebuje pokoju w celach romansowych
Starał się raczej nie patrzeć mu w oczy i wyrażać tylko ogólnikami; w sumie zachowywał się tak delikatnie, jakby chciał niemal stać się niewidoczny
Możliwość przebywania z dala od ludzi to cenna rzecz, oświadczył
Co pewien czas każdy odczuwa potrzebę samotności
A jeśli komuś akurat wiadomo, gdzie ktoś inny lubi izolować się od świata, zwykła grzeczność wymaga, aby tego nie rozgłaszał
Dodał nawet, z takim wyrazem twarzy, jakby najchętniej w ogóle rozpłynął się w powietrzu, że drugie drzwi domku wychodzą na podwórze, z którego jest przejście na sąsiednią uliczkę
Za oknem ktoś śpiewał
Winston, ukryty za muślinową firanką, wyjrzał na zewnątrz
Czerwcowe słońce wciąż wędrowało wysoko po niebie, a na podwórku skąpanym w jego blasku olbrzymia baba przewiązana w pasie fartuchem uszytym z worka, masywna jak normandzka kolumna, o krzepkich, czerwonych ramionach, chodziła ciężko tam i z powrotem między balią a sznurem na bieliznę, rozwieszając dziesiątki białych, kwadratowych kawałków materiału, w których Winston rozpoznał pieluszki
Ilekroć wyjmowała z ust drewniane spinacze, natychmiast zaczynała śpiewać donośnym kontraltem:
To był tylko chwilowy urok
I minął jak kwietniowy dzień,
Lecz cóż za marzenia rozbudził!
Z serca mego najlżejszy zdjął cień!
Słowa te od tygodni nucił do znudzenia cały Londyn
Była to jedna z nielicznych, bardzo do siebie podobnych piosenek, przygotowywanych dla proli przez którąś z sekcji Departamentu Muzyki
Ich teksty, bez absolutnie niczyjego udziału, układała maszyna zwana wersyfikatorem
Ale kobieta śpiewała tak melodyjnie, że w jej ustach nawet te straszne brednie brzmiały niemal przyjemnie
Winston słyszał śpiew i szuranie butów prolki o bruk, krzyki dzieci bawiących się na ulicy, a gdzieś w oddali stłumione odgłosy ruchu kołowego, lecz pokój i tak wydawał mu się cichy przez to, że brakowało w nim teleekranu
„Szaleństwo, czyste szaleństwo!” — pomyślał znów
Nie wierzył, aby widując się tutaj mogli uniknąć wykrycia dłużej niż przez kilka tygodni
Ale pokusa, by wreszcie mieć stałe miejsce spotkań, w dodatku blisko i pod dachem, była dla nich zbyt silna
Po randce w dzwonnicy w ogóle nie udawało im się spotkać
W związku ze zbliżającym się Tygodniem Nienawiści drakońsko wydłużono czas pracy
Wprawdzie obchody rozpoczynały się dopiero za miesiąc, ale przygotowania prowadzono na tak gigantyczną skalę, że nikogo nie ominęły jakieś dodatkowe zajęcia
Wreszcie jednego dnia obojgu wypadało wolne popołudnie
Umówili się, że pojadą na polankę
Dzień wcześniej spotkali się wieczorem na ulicy
Jak zwykle Winston ledwo spojrzał na Julię, kiedy lawirowali w tłumie powoli zbliżając się do siebie, lecz wydała mu się bledsza niż zazwyczaj
— Nic z tego — szepnęła, gdy tylko uznała, że może się bezpiecznie odezwać
— Z jutra nici!
— Co takiego?
— Jutro nie mogę
— Dlaczego?
— Z prozaicznej przyczyny
Tym razem zaczął mi się wcześniej
Mężczyzna na moment wpadł we wściekłość
Odkąd miesiąc temu poznał Julię, zmienił się charakter jego pożądania
Na początku niewiele było w ich pieszczotach prawdziwej zmysłowości
Kiedy kochali się po raz pierwszy, był to po prostu świadomy akt woli
Ale już po drugim razie wszystko się zmieniło
Zapach włosów Julii, smak jej ust, dotyk skóry stały się jakby częścią jego i jego świata
Dziewczyna wydawała mu się teraz fizycznie niezbędna; nie tylko jej pragnął — uważał wręcz, że ma do niej prawo
Kiedy powiedziała, że jutro nie może jechać, poczuł się głęboko oszukany
Akurat w tym momencie tłum pchnął ich ku sobie i ich dłonie się zetknęły
Szybko uścisnęła czubki jego palców gestem, który wzbudził w nim nie tyle pożądanie, ile czułość
Uzmysłowił sobie, że kiedy żyje się z kobietą, taki powód odmowy jest rzeczą częstą i naturalną; ogarnęło go rozrzewnienie, jakiego nie znał nigdy dotąd
Zapragnął nagle, aby byli małżeństwem już od dziesięciu lat
Zapragnął iść z nią ulicą; nie tak jak teraz, lecz otwarcie i bez lęku, rozmawiając o błahostkach i kupując drobiazgi do wspólnego domu
Zamarzyło mu się, aby mieli gdzie się spotykać i przebywać tylko we dwoje bez poczucia, że za każdym razem muszą się kochać
Nie tego wieczoru, ale już następnego dnia wpadł mu pomysł, żeby wynająć pokój od pana Charringtona
Gdy powiedział o tym Julii, niespodziewanie przystała ochoczo
Oboje zdawali sobie sprawę, że to szaleństwo
Jakby naumyślnie postępowali o krok w stronę grobu
Siedząc na brzegu łóżka i czekając na Julię, pomyślał o lochach Ministerstwa Miłości
Dziwne, jak ów nieuchronny koszmar jawił się nagle przed oczyma, po czym znów znikał
Był czymś nieodwołalnym: stanowił część ich przyszłości, część poprzedzającą śmierć tak niezawodnie, jak liczba 99 poprzedza liczbę 100
Nie sposób było tego uniknąć, ale istniała szansa odroczenia; jednakże raz po raz z pełną świadomością niebezpieczeństwa robili coś, co tylko mogło skrócić okres dzielący ich od zguby
W tym momencie na schodach rozległ się pospieszny tupot kroków i do pokoju wpadła Julia
Miała ze sobą torbę na narzędzia wykonaną z grubego brązowego płótna, z którą czasami widywał ją na korytarzu ministerstwa
Podszedł i przytulił dziewczynę, lecz szybko wyzwoliła się z objęć, wciąż ściskając torbę
— Jedną chwilkę! Najpierw chcę ci pokazać, co zdobyłam
Ty pewnie przyniosłeś tę ohydną Kawę Zwycięstwa, no nie? Tak też myślałam
Możesz wyrzucić to gówno, nie będzie nam potrzebna
Patrz!
Uklękła na podłodze, otworzyła torbę i wysypała z niej leżące na wierzchu narzędzia
Pod spodem znajdowało się kilka zgrabnych papierowych paczuszek
W pierwszej, którą mu podała, wyczuł dotykiem coś dziwnego, ale zarazem jakby mgliście znajomego
Wypełniała ją jakaś ciężka, ziarnista substancja ustępująca pod naciskiem palców
— Czyżby to był cukier? — spytał
— Tak, prawdziwy cukier
Nie sacharyna, tylko cukier! A oto bochenek chleba, prawdziwego, jasnego chleba, nie tego świństwa, którym nas karmią, oraz słoiczek dżemu
Do tego jeszcze puszka mleka i… Spójrz! Z tego jestem najbardziej dumna
Musiałam owinąć w szmatę, bo…
Nie potrzebowała mu wyjaśniać, dlaczego zawinęła tę paczkę: jej aromat od razu wypełnił pokój
Wonny, intensywny zapach kojarzył się Winstonowi z najwcześniejszym dzieciństwem, choć i teraz czasem zdarzało mu się go czuć — dochodził na przykład z głębi mijanej klatki schodowej, dopóki nagle nie zatrzaśnięto drzwi, albo unosił się tajemniczo na zatłoczonej ulicy; wąchało się go przez chwilę, po czym raptem nikł
— Kawa — szepnął
— Prawdziwa kawa!
— Kawa Wewnętrznej Partii
Przyniosłam cały kilogram
— Jak zdobyłaś te skarby?
— Członkowie Wewnętrznej Partii mają wszystkiego w bród
Tym świniom niczego nie brakuje, dosłownie niczego
Ale kelnerzy, służba i inni zawsze coś tam podkradają, więc… Patrz, mam nawet trochę herbaty
Winston już dobrą chwilę temu przykucnął obok Julii
Rozerwał róg paczuszki
— Prawdziwa herbata! Nie liście jeżyn!
— Ostatnio jest sporo herbaty
Pewnie zdobyli Indie czy coś w tym rodzaju — oświadczyła
— Poczekaj, kochany
Odwróć się i nie patrz na mnie przez kilka minut
Usiądź po drugiej stronie łóżka
Tylko nie podchodź zbyt blisko okna
I nie oglądaj się, dopóki ci nie powiem
Winston zapatrzył się w muślinową firankę
Na podwórzu kobieta o czerwonych ramionach wciąż dreptała między balią i sznurem z bielizną
Wyjęła z ust kolejne dwa drewniane spinacze i zaśpiewała z przejęciem:
Mówią, że czas leczy rany,
Wszystko w niepamięć odpływa;
Lecz moje serce wciąż szlocha żałośnie,
Gdy wspomnienie sprzed lat w nim odżywa!
Najwyraźniej znała na pamięć całą szmatławą piosnkę
Jej głos — melodyjny, przepojony jakby pogodną melancholią — wzbijał się do góry wraz z wonnym letnim powietrzem
Odnosiło się wrażenie, że byłaby zupełnie szczęśliwa, gdyby ten czerwcowy wieczór trwał wiecznie, a góra prania nigdy się nie kończyła, i gdyby przez następne tysiące lat mogła rozwieszać pieluszki i wyśpiewywać bzdury
Pomyślał z zaskoczeniem, że nigdy nie słyszał, aby członek Partii śpiewał coś spontanicznie sam jeden
Byłoby to wręcz nieprawomyślne i pewnie uznane za oznakę niebezpiecznej ekscentryczności, podobnie jak mówienie na głos do siebie
Czyżby tylko ludzie żyjący na granicy ubóstwa mieli ochotę śpiewać?
— Możesz się odwrócić! — zawołała Julia
Kiedy na nią spojrzał, w pierwszej chwili prawie jej nie poznał
Spodziewał się, że zobaczy dziewczynę nagą
Tymczasem zmiana, jaka nastąpiła, była znacznie bardziej niezwykła
Julia się umalowała
Zapewne wstąpiła ukradkiem do jakiegoś sklepu w dzielnicy dla proli i kupiła sobie zestaw kosmetyków
Usta miała ciemnoczerwone, na policzkach róż, nos przypudrowany; nawet oczy podkreśliła czymś, co sprawiło, że wydawały się jaśniejsze
Makijaż wykonała dość nieudolnie, ale też Winston nie był żadnym znawcą
Dotychczas nigdy nie widział i nawet sobie nie potrafił wyobrazić partyjniaczki z umalowaną twarzą
Przemiana, jaka się w Julii dokonała, była wprost niesamowita
Za pomocą zaledwie kilku pociągnięć w odpowiednich miejscach stała się nie tylko znacznie ładniejsza, lecz przede wszystkim znacznie bardziej kobieca
Jej krótka fryzura i chłopięcy kombinezon jedynie potęgowały to wrażenie
Gdy brał ją w ramiona, poczuł sztuczny zapach fiołków
Przypomniał mu się półmrok sutereny i czarna jama w twarzy prostytutki
Używała tych samych perfum, ale wcale mu to nie przeszkadzało
— Nawet perfumy! — wykrzyknął
— Tak, najdroższy, nawet perfumy
I wiesz, co jeszcze zrobię? Zdobędę jakoś prawdziwą babską sukienkę i będę ją nosić zamiast tych cholernych gaci
Włożę jedwabne pończochy i pantofle na wysokich obcasach! W tym pokoju będę kobietą, a nie towarzyszką partyjną!
Zrzucili z siebie ubrania i położyli się na ogromnym mahoniowym łożu
Winston po raz pierwszy rozebrał się całkiem do naga w obecności Julii
Dotychczas zbyt się wstydził swojego bladego, mizernego ciała, żylaków na łydkach i fioletowej plamy nad kostką
Nie mieli prześcieradła, lecz wytarte koce, na których spoczywali, były gładkie w dotyku, a rozmiary i sprężystość łóżka wprawiały ich oboje w zdumienie
— Pewnie aż roi się od pluskiew, ale co tam! — zawołała Julia
Podwójnych łóżek w ogóle się nie widywało, chyba że w domach proli
W dzieciństwie Winston sypiał czasami w takim łóżku; Julia — z tego, co pamiętała — nigdy
Wkrótce oboje zapadli w drzemkę
Kiedy Winston się zbudził, wskazówki zegara zbliżały się do dziewiątej
Leżał bez ruchu, ponieważ Julia spała z głową opartą na jego ramieniu
Starł jej się prawie cały makijaż, pozostawiając ślady na poduszce i twarzy Winstona, lecz resztka różu wciąż jeszcze podkreślała piękno kości policzkowych
Złote promienie zachodzącego słońca padały na skraj łóżka i kominek, oświetlając garnek, w którym bulgotała woda
Prolka na podwórzu przestała śpiewać, ale z uliczki nadal dobiegały przytłumione krzyki bawiących się dzieci
Winston zaczął się zastanawiać, czy w wymazanej przeszłości leżenie w łóżku w chłodzie letniego wieczoru było czymś normalnym; czy kobieta i mężczyzna mogli leżeć tak razem nago, kochać się, kiedy tylko zapragną, rozmawiać, o czym tylko chcą, nie czując żadnej potrzeby, aby wstać — czy wolno im było po prostu tak leżeć i słuchać cichych dźwięków płynących zza okna? Chyba niemożliwe, żeby taka słodka bezczynność była kiedykolwiek dozwolona! Julia obudziła się, przetarła oczy i unosząc się na łokciu spojrzała na prymus
— Połowa wody się wygotowała — stwierdziła
— Zaraz wstanę i zrobię nam kawy
Mamy godzinę
O której gaszą światło w twoim bloku? :
— O dwudziestej trzeciej trzydzieści
— U mnie w hotelu punkt dwudziesta trzecia
Ale wszystkie musimy wracać sporo wcześniej, bo… Ojej! A masz, ty obrzydliwa bestio!
Nagle wychyliła się z łóżka, chwyciła z podłogi but i rzuciła w róg pokoju tym samym chłopięcym ruchem ramienia, jakim podczas Dwóch Minut Nienawiści na oczach Winstona cisnęła słownik w podobiznę Goldsteina
— Co to było? — spytał zaskoczony
— Szczur
Wystawił swój śmierdzący nos zza listwy
Na pewno jest tam dziura
Przynajmniej napędziłam mu pietra!
— Szczury — szepnął Winston
— Tutaj!
— Są wszędzie — powiedziała obojętnie Julia, kładąc się z powrotem
— W hotelu robotniczym mamy je w kuchni
Część dzielnic Londynu aż się od nich roi
Wiesz, że atakują dzieci? Na niektórych ulicach kobiety boją się zostawiać niemowlę bez opieki nawet na minutę
Najgorsze są te wielkie i brunatne
A najpotworniejsze jest to, że…
— Przestań! — zawołał Winston, zaciskając mocno oczy
— Najdroższy, strasznie zbladłeś! Co się stało? Masz alergię na szczury?
— Szczury to najohydniejsze, co może być na świecie!
Przytuliła go do siebie i otoczyła ramionami, jakby chcąc rozproszyć jego lęki ciepłem swojego ciała
Nie od razu otworzył oczy
Przez kilka chwil zdawało mu się, że znów powrócił koszmarny sen, który prześladował go przez całe życie w różnych odstępach czasu
Prawie zawsze był taki sam
Przed Winstonem jawiła się mroczna jama, a w niej czaiło się coś tak przerażającego i obrzydliwego, że bał się nawet spojrzeć
We śnie cały czas czuł, że oszukuje sam siebie, bo podświadomie wie, co kryje się w ciemnościach
Gdyby zdobył się na prawdziwie wielki wysiłek, tak brutalny, jakby chciał sam rozsadzić sobie czaszkę, zdołałby odkryć, co to takiego
Lecz za każdym razem budził się nie uczyniwszy tego; koszmar jednak miał jakiś związek z tym, co mówiła Julia, kiedy na nią krzyknął
— Przepraszam — rzekł
— Nic się nie stało
Po prostu nie lubię szczurów
— Nie martw się, najdroższy, już ich więcej nie ujrzysz
Przed wyjściem zatkam otwór kawałkiem worka
A następnym razem przyniosę gips i porządnie wszystko zaklajstruję
Już prawie zapomniał o swoim panicznym strachu
Lekko zawstydzony usiadł na łóżku
Julia wstała, włożyła kombinezon i zaparzyła kawy
Z garnka unosił się tak silny, wspaniały aromat, że zamknęli okno, aby przypadkiem nie poczuł go ktoś obcy i nie zaczął sprawdzać, skąd dochodzi
Jeszcze lepsza od samego smaku kawy była jedwabistość, jaką nadawał jej cukier — coś, czego Winston, po latach używania sacharyny, niemal nie pamiętał
Z jedną ręką w kieszeni, a w drugiej trzymając pajdę chleba z dżemem, Julia obeszła pokój; zerknęła obojętnie na regał z książkami, obejrzała rozkładany stół i powiedziała, jak najlepiej go naprawić, opadła na fotel, żeby sprawdzić, czy siedzi się w nim wygodnie, wreszcie z ciekawością i rozbawieniem popatrzyła na zegar z absurdalną dwunastocyfrową tarczą
Potem przyniosła do łóżka szklany przycisk, chcąc obejrzeć go w lepszym świetle
Winston wyjął go jej z rąk, jak zawsze zauroczony miękką wodnistością szkła
— Jak myślisz, do czego to służy? — spytała Julia
— Do niczego; chyba nigdy nie miało żadnego zastosowania
I właśnie dlatego tak mi się podoba
To kawałek dawnej historii, który zapomnieli zmienić
Przesłanie sprzed stu lat; gdybyśmy tylko umieli je odczytać!
— A ten obrazek — wskazała głową rycinę na przeciwległej ścianie — też ma tyle lat?
— Więcej
Sądzę, że dwieście
Ale trudno odgadnąć
Nie wiadomo, co pochodzi z jakiego okresu
Podeszła, żeby obejrzeć rycinę z bliska
— O, to tędy wylazła ta bestia! — zawołała, kopiąc listwę dokładnie pod obrazkiem
— Co to za budynek? Gdzieś go chyba widziałam
— To kościół, a przynajmniej niegdyś był to kościół
Kościół Świętego Klemensa
Przypomniał mu się strzęp wierszyka, którego nauczył go pan Charrington
Wyrecytował tęsknie:
— „Pomarańcze za pensa, krzyczą dzwony Klemensa!” Ku jego zaskoczeniu, dodała:
Skradł cytryn pół tuzina, dudnią dzwony Marcina,
Zaraz złapią złodzieja, ryczą dzwony Baileya…
Dalej nie wiem
Pamiętam tylko sam koniec: „Oto ciastko, możesz zjeść połowę, a oto topór, który zetnie ci głowę!” Niczym hasło i odzew
Ale po „dzwony Baileya” powinna być jeszcze jedna linijka
Może uda się jakoś ożywić pamięć pana Charringtona, by ją sobie przypomniał
— Kto cię tego nauczył? — zapytał
— Dziadek
Powtarzał mi ten wierszyk, kiedy byłam mała
Ale gdy miałam osiem lat, staruszka chyba ewaporowano
W każdym razie nagle znikł
Ciekawe, co to takiego cytryny — dodała zmieniając temat
— Pomarańcze widziałam
To takie okrągłe żółtawe owoce z grubą skórką
— Pamiętam cytryny — rzekł Winston
— W latach pięćdziesiątych było ich pod dostatkiem
Tak kwaśne, że od samego zapachu zęby cierpły
— Założę się, że za tym obrazkiem gnieżdżą się pluskwy
Któregoś dnia zdejmę go i porządnie wyszoruję
Chyba już czas się zbierać
Muszę zmyć makijaż
Szlag by to trafił! Tobie też wytrę dokładnie twarz
Winston nie wstawał jeszcze przez kilka minut
W pokoju powoli się ściemniało
Odwrócił się twarzą do światła i leżał tak wpatrzony w szklany przycisk
Fascynował go nie tyle koral w środku, ile sama faktura szkła
Było niemal tak przejrzyste jak powietrze, chociaż miało w sobie dziwną głębię
Zupełnie jakby powierzchnia szkła tworzyła łuk nieba otaczającego maleńki świat z własną atmosferą
Wydawało mu się, że potrafiłby przeniknąć do wnętrza, a właściwie, że już tam jest razem z mahoniowym łóżkiem, rozkładanym stołem, zegarem, stalorytem, a także z samym przyciskiem
Przycisk stał się tym pokojem, a koral życiem jego i Julii, zawieszonym jakby na wieczność w sercu szklanej bryłki
5
Syme znikł
Pewnego dnia nie przyszedł do pracy; kilka nierozważnych osób skomentowało fakt jego nieobecności
Nazajutrz już nikt o nim nie wspominał
Trzeciego dnia Winston zatrzymał się przed tablicą ogłoszeń na korytarzu przy wejściu do Departamentu Archiwów
Wisiała tam między innymi lista członków Komitetu Szachowego, do którego należał Syme
Wyglądała prawie tak samo jak zawsze — nic z niej nie wykreślono — tylko była o jedno nazwisko krótsza
To wystarczyło
Syme przestał istnieć: nigdy nie istniał
Lato robiło się coraz skwarniejsze
W labiryncie pozbawionych okien, klimatyzowanych pomieszczeń ministerstwa panowała niezmiennie ta sama temperatura, ale na zewnątrz płyty chodników paliły w stopy, a w metrze w godzinach szczytu przeraźliwie cuchnęło
Przygotowania do Tygodnia Nienawiści szły pełną parą; urzędnicy wszystkich ministerstw pracowali po godzinach
Trzeba było zorganizować pochody, zebrania, defilady wojskowe, wykłady, wystawy figur woskowych, pokazy filmów, programy teleekranowe; należało wznieść trybuny, poustawiać kukły wrogów, ułożyć odpowiednie hasła, napisać pieśni, rozpuścić pogłoski, podrobić fotografie
Komórka Departamentu Literatury, w której pracowała Julia, musiała zawiesić produkcję powieści i w błyskawicznym tempie przygotować serię broszur o zbrodniach wojennych nieprzyjaciela
Winston, oprócz swojej zwykłej pracy, długimi godzinami przekopywał się przez stare roczniki „The Times”, poprawiając treść artykułów, na które zamierzano się powołać w przemówieniach, lub zmieniając ich styl na bardziej kwiecisty
Całe miasto ogarnął gorączkowy nastrój, co czuło się zwłaszcza późnym wieczorem, gdy na ulice wylęgały tłumy hałaśliwych proli
Pociski rakietowe spadały znacznie częściej, a czasami z oddali dobiegał huk potwornych detonacji, których przyczyny nikt nie znał; krążyły o nich najdziwaczniejsze pogłoski
Skomponowano już melodię — muzyczny motyw przewodni Tygodnia Nienawiści (nazywała się Pieśnią Nienawiści) — i teraz bez przerwy grzmiała z teleekranów
Jej dziki, warczący rytm bardziej kojarzył się z dudnieniem werbli niż z prawdziwą muzyką
Wywrzaskiwana przez setki gardzieli w takt kroków maszerującej kolumny, zaiste miała w sobie coś przerażającego
Prole podchwycili ją natychmiast i w nocy z powodzeniem konkurowała z wciąż popularnym przebojem „To był tylko chwilowy urok”
Winston ledwo mógł wytrzymać, bo dzieci Parsonsów wygrywały ją o każdej porze dnia i nocy na grzebieniu przykrytym skrawkiem papieru toaletowego
Wieczory miał teraz ciągle zajęte
Drużyny ochotników, zorganizowane przez Parsonsa, przygotowywały całą ulicę do Tygodnia Nienawiści: rozmieszczając transparenty, malując plakaty, mocując na dachach maszty do wywieszania flag i z narażeniem życia rozciągając nad jezdnią druty do zaczepiania serpentyn
Parsons chwalił się, że na dekorację samego Bloku Zwycięstwa pójdzie czterysta metrów płótna
Był w swoim żywiole, wesoły jak szczygieł
Upał i praca fizyczną dały mu nareszcie pretekst, by wieczorami paradować w szortach i rozpiętej pod szyją koszuli
Wszędzie było go pełno: pchał, ciągnął, piłował, wbijał gwoździe, poprawiał, koleżeńskimi okrzykami zachęcał sąsiadów do większego wysiłku i z każdej fałdy skóry tryskał nie kończącymi się strugami jadowicie cuchnącego potu
Nagle cały Londyn oblepiono nowym plakatem
Nie miał żadnych napisów, a przedstawiał tylko gigantyczną, ponadtrzymetrową sylwetkę maszerującego eurazjatyckiego żołnierza; mongolska twarz bez wyrazu, ogromne buciory, na biodrze pistolet maszynowy
Gdziekolwiek się stało, lufa pistoletu powiększona przez skrót perspektywiczny celowała prosto w patrzącego
Plakaty porozlepiano dosłownie na wszystkich murach; było ich nawet więcej niż tych z podobizną Wielkiego Brata
Starano się rozniecić w prolach, których zwykle mało obchodziła wojna, kolejny szał patriotyzmu
Nienawiść podsycały także pociski rakietowe, zbierające krwawsze żniwo niż zazwyczaj
Jedna bomba spadła na zatłoczone kino w Stepney — kilkaset osób zginęło w gruzach
W wielogodzinnym pogrzebie ofiar, który przerodził się w gniewną manifestację, uczestniczyli wszyscy mieszkańcy dzielnicy
Inna bomba spadła na pusty teren służący za plac zabaw; śmierć poniosło kilkadziesiąt dzieci
Odbył się następny pochód: ludzie, manifestując swoje oburzenie, spalili kukłę Goldsteina, pozdzierali i cisnęli w płomienie setki plakatów z eurazjatyckim żołnierzem, a podczas ogólnego zamieszania splądrowano kilka sklepów
Później rozeszła się pogłoska, że to szpiedzy nakierowują bomby przy pomocy fal radiowych, spalono więc dom starego małżeństwa, które podejrzewano o cudzoziemskie pochodzenie; staruszkowie zaczadzieli od dymu
Każdą wolną chwilę Julia i Winston spędzali w pokoju nad sklepem pana Charringtona, leżąc nago na łóżku pod otwartym oknem; tak spragnieni byli odrobiny chłodu, że przez myśl im nie przeszło okrywać się kocem
Szczur więcej się nie pojawił, lecz za to w upale straszliwie rozpleniły się pluskwy
Jednakże Julii i Winstonowi to nie przeszkadzało
Brudny czy czysty, pokój był dla nich rajem
Zaraz po przyjściu wysypywali wszystko pieprzem kupionym na czarnym rynku, ściągali z siebie ubranie i zaczynali się kochać, choć pot lał się z nich strumieniami
Potem zasypiali, a ledwo się budzili, musieli odpierać zmasowane ataki nowych armii robactwa
W czerwcu spotkali się w sumie cztery, pięć, sześć — nie, siedem razy
Winston skończył z popijaniem dżinu o każdej porze
Nie czuł więcej potrzeby
Przytył, opuchlizna na nodze opadła, pozostawiając jedynie brunatne znamię nad kostką, a poranne ataki kaszlu ustąpiły zupełnie
Życie przestało być nieznośne; odeszła go ochota, by robić miny do teleekranu albo kląć ile tchu w piersiach
Teraz, gdy mieli bezpieczną kryjówkę, nieomal dom, nie ciążyło mu tak bardzo to, że spotykają się rzadko i najwyżej na kilka godzin
Świadomość, iż czeka na nich pokój, do którego nikt inny nie ma dostępu, była nieomal równie przyjemna jak przebywanie w nim
Pokój wydawał się minionym światem, skansenem przeszłości, w którym mogą bytować gatunki dawno wymarłe gdzie indziej
Pan Charrington zapewne również należał do takiego gatunku
W drodze na piętro Winston zwykle wstępował do sklepu, żeby zamienić z gospodarzem kilka słów
Starszy pan chyba nigdy lub prawie nigdy nie opuszczał sklepu; chyba nigdy też nie miewał klientów
Żył krążąc jak duch między niewielkim mrocznym sklepem a jeszcze mniejszą kuchnią na tyłach domu, gdzie przygotowywał sobie posiłki i gdzie pośród innych rzeczy przechowywał nieprawdopodobnie stary gramofon z olbrzymią tubą
Rozmowa z Winstonem zawsze sprawiała mu wyraźną przyjemność
Długonosy, w grubych szkłach i wytartej aksamitnej marynarce, kręcąc się pośród swoich bezwartościowych sprzętów robił wrażenie nie tyle handlarza, ile kolekcjonera
Z wyblakłym entuzjazmem brał do ręki różne rupiecie — porcelanowy korek, malowane wieczko zepsutej tabakierki, otwierany tombakowy medalion z puklem włosów dawno zmarłego dziecka — nigdy nie namawiając Winstona, aby coś kupił, jedynie prosząc, by podziwiał
Słuchało go się jak zdartej pozytywki
Wygrzebywał z otchłani pamięci strzępy zapomnianych wierszy
Jeden był o dwudziestu czterech kosach, inny o krowie z zakręcanym rogiem, jeszcze inny o śmierci biednego drozda
„Pomyślałem, że może to pana interesować” — informował uśmiechając się z zawstydzeniem, ilekroć przytaczał jakiś nowy fragment
Ale nigdy nie pamiętał więcej niż kilka linijek
Winston i Julia wiedzieli — w pewnym sensie myśl ta nigdy ich nie opuszczała — że to, co się dzieje, nie może trwać wiecznie
Były chwile, kiedy swoją rychłą śmierć czuli nie mniej namacalnie niż łóżko, na którym leżeli, a wówczas ich pieszczoty stawały się rozpaczliwie namiętne, jakby od egzekucji dzieliły ich zaledwie sekundy
Ale zdarzało się i tak, że wierzyli nie tylko w iluzję bezpieczeństwa, lecz również w trwałość swojego szczęścia
Obojgu wydawało się wówczas, że dopóki są w pokoju nad sklepem, nic im nie grozi
Samo dojście do niego jest trudne i ryzykowne, lecz tu znajdują azyl
Winston miał identyczne wrażenie, kiedy wpatrywał się w przycisk; myślał wtedy, że gdyby tylko udało mu się przeniknąć do środka, czas stanąłby w miejscu
Często uciekali od rzeczywistości w marzenia
Szczęście nigdy ich nie opuści i będą spotykać się tak ukradkiem aż do późnej starości
Albo Katherine umrze, a im dzięki subtelnym intrygom uda się zawrzeć małżeństwo
Albo wspólnie popełnią samobójstwo
Lub nagle znikną, zmienią całkowicie swój wygląd, zaczną mówić z akcentem proli, najmą się do pracy w fabryce i — nie wykryci — będą żyli szczęśliwie na którejś z sąsiednich uliczek
Wiedzieli, że to mrzonki
Bo tak naprawdę nie istniał dla nich ratunek
A jedynego realnego pomysłu — wspólnego samobójstwa — nie mieli zamiaru wprowadzać w czyn
Żyć nawet tak, z dnia na dzień i z tygodnia na tydzień, wciąż w teraźniejszości i bez żadnych widoków na przyszłość, nakazywał im instynkt równie niemożliwy do przezwyciężenia jak ten, który wprawia w ruch płuca, dopóki w powietrzu jest choć odrobina tlenu
Czasami rozmawiali także o czynnym buncie przeciwko Partii, ale nie mieli pojęcia, jak się zabrać do działania
Jeśli nawet legendarne Braterstwo istniało, zupełnie nie wiedzieli, jak nawiązać z nim kontakt
Winston opowiedział Julii o dziwnej zażyłości, prawdziwej lub urojonej, łączącej go z O’Brienem, oraz o impulsie, który go czasem nachodził, aby pójść do niego, wyznać swoją nienawiść wobec Partii i prosić o pomoc
Wbrew oczekiwaniom Winstona, dziewczynie pomysł ten wcale nie wydał się niedorzeczny
Sama zwykle oceniała ludzi po wyglądzie, więc uważała za rzecz całkiem naturalną, że uznał O’Briena za człowieka godnego zaufania tylko na podstawie wymiany spojrzeń
Zdaniem Julii — a nic nie mogło zachwiać jej pewności — każdy lub prawie każdy skrycie nienawidzi Partii i gotów jest łamać prawo, jeśli tylko sądzi, iż ujdzie mu to bezkarnie
Ale nie chciała dać wiary temu, że działa lub mógłby powstać masowy, zorganizowany ruch oporu
Opowieści o Goldsteinie i jego podziemnej armii były — w jej opinii — plotkami wymyślonymi przez Partię dla własnych celów; należało udawać, że się w nie wierzy, ale to wszystko
Sama, na zebraniach partyjnych i spontanicznych manifestacjach, bezustannie domagała się gromkim głosem śmierci ludzi, których nazwisk nigdy wcześniej nie słyszała, a w rzekomo popełnione przez nich zbrodnie wcale nie wierzyła
Kiedy odbywały się publiczne procesy, często odkomenderowywano ją wraz z innymi członkami Ligi Młodych, aby od rana do wieczora sterczeli przed gmachem sądów, co pewien czas wykrzykując: „Śmierć zdrajcom!” Podczas Dwóch Minut Nienawiści zawsze z największym zapałem obrzucała obelgami Goldsteina
Miała jednak bardzo nikłe pojęcie, kto to taki i jakie doktryny ma niby reprezentować
Wyrosła już po Rewolucji i była za młoda, żeby pamiętać walki ideologiczne lat pięćdziesiątych i sześćdziesiątych
Możliwość istnienia niezależnego ruchu politycznego w ogóle nie mieściła jej się w głowie; wiedziała, że Partia jest niepokonana
Będzie trwać wiecznie i nigdy się nie zmieni
Bunt mógł polegać jedynie na skrytym łamaniu prawa lub — w najskrajniejszej postaci — na pojedynczych aktach przemocy, takich jak zamachy lub podkładanie bomb
Jednakże na wiele spraw Julia patrzyła znacznie bardziej przenikliwie od Winstona i była mniej od niego podatna na partyjną propagandę
Kiedy pewnego razu wspomniał o wojnie z Eurazją, zaskoczyła go, mówiąc jako rzecz oczywistą, że jej zdaniem żadnej wojny nie ma
Pociski rakietowe spadające codziennie na Londyn wystrzeliwał, według niej, sam rząd Oceanii, aby „utrzymywać ludzi w ciągłym strachu”
Tego rodzaju podejrzenia nigdy nie przyszły Winstonowi do głowy
Wzbudziła w nim też niemałą zazdrość wyznaniem, że podczas Dwóch Minut Nienawiści musi się hamować, aby nie parsknąć śmiechem, lecz ideologię Partii kwestionowała jedynie wówczas, kiedy bezpośrednio dotyczyła jej życia
Często gotowa była akceptować oficjalne mity, gdyż po prostu nie robiło jej różnicy, czy są prawdą, czy kłamstwem
Wierzyła na przykład, bo tego nauczono ją w szkole, jakoby to Partia wynalazła samoloty
(Za lat szkolnych Winstona twierdzono, że Partia wynalazła tylko helikoptery; kilkanaście lat później, gdy Julia chodziła do szkoły, Partia wynalazła już samoloty; następne pokolenie będzie się zapewne uczyć, że także maszynę parową
) Kiedy jej wyjaśnił, iż samoloty latały przed jego urodzeniem i w ogóle na długo przed Rewolucją, wcale się tym nie przejęła
Co za różnica, kto wynalazł samoloty? Zdumiał się jeszcze bardziej, gdy z jakiejś jej uwagi zorientował się, że nie pamięta, iż cztery lata temu Oceania toczyła wojnę ze Wschódazją, a z Eurazją łączył ją sojusz
Wprawdzie Julia uważała całą wojną za jedną wielką blagę, ale najwyraźniej nie dostrzegła, że tymczasem zmieniono nieprzyjaciela
— Myślałam, że zawsze prowadziliśmy wojnę z Eurazją — przyznała
To go przeraziło
Samolot wynaleziono na wiele lat przed jej urodzeniem, lecz zmiana sojuszy nastąpiła zaledwie cztery lata temu, gdy Julia była już dorosłą kobietą
Przekonywał ją prawie kwadrans, aż wreszcie zaczęło się jej jakby przypominać, że kiedyś istotnie wrogiem była nie Eurazja, lecz Wschódazją
Jednakże w dalszym ciągu uważała to za fakt bez znaczenia
— Co za różnica? — zniecierpliwiła się
— Ten wróg czy inny, ta zasrana wojna nigdy nie ustaje! A każdy wie, że gazety kłamią!
Czasami Winston mówił o swojej pracy w Departamencie Archiwów i o bezwstydnych fałszerstwach, których dokonywał
Julii wcale nie napawało to grozą
Na myśl o tym, że kłamstwa stają się prawdą, bynajmniej nie ogarniało jej uczucie, iż pod jej stopami otwiera się otchłań
Kiedy opowiedział o Jonesie, Aaronsonie, Rutherfordzie i niezwykłym skrawku gazety, który niegdyś dostał się w jego ręce, w pierwszej chwili nawet nie zrozumiała, o co mu chodzi
— Byli twoimi przyjaciółmi? — spytała
— Nie, w ogóle ich nie znałem
Należeli do Wewnętrznej Partii
Poza tym byli znacznie starsi ode mnie
Przedstawiciele starej gwardii, jeszcze sprzed Rewolucji
Widziałem ich zaledwie kilka razy w życiu
— Więc dlaczego tak się nimi przejąłeś? Ludzie przecież wciąż giną, nie?
Usiłował jej wytłumaczyć
— To była wyjątkowa sprawa
Nie chodzi wyłącznie o to, że znów kogoś zabito
Czy nie rozumiesz, że cała przeszłość, poczynając już od dnia wczorajszego, jest systematycznie niszczona? Jeśli cokolwiek z niej przetrwało, to jedynie garść niemych przedmiotów, takich jak ten kawał szkła
Już dziś nie wiemy właściwie nic o Rewolucji i czasach ją poprzedzających
Każdy dokument zniszczono lub sfałszowano, każdą książkę napisano od nowa, każdy obraz przemalowano, zmieniono nazwy wszystkich pomników, ulic, budynków, przerobiono daty
Proces ten trwa co dzień i w każdej minucie
Zatrzymano historię
Istnieje tylko nieograniczona teraźniejszość, w której Partia zawsze ma rację
Wiem, że fałszuje się przeszłość, ale nie potrafiłbym tego udowodnić, nawet w wypadku fałszerstw, których sam dokonałem
Nie zostają żadne ślady
Jedynym świadectwem jest moja pamięć, ale czy oprócz mnie ktoś jeszcze pamięta prawdę? Tylko ten jeden raz w całym moim życiu trzymałem w ręku niepodważalny dowód fałszerstwa, i to sprzed wielu, wielu lat!
— I co ci to dało?
— Nic, bo zaraz wyrzuciłem ten świstek
Gdyby sytuacja ta powtórzyła się dzisiaj, schowałbym
— A ja nigdy! — zawołała Julia
— Gotowa jestem ryzykować, tylko wtedy jednak, gdy chodzi o sprawę naprawdę ważną, a nie o strzęp starej gazety! Co byś z nim zrobił?
— Pewnie nic
Ale miałbym dowód
Gdybym się odważył pokazać go paru osobom, może udałoby mi się wzbudzić w nich wątpliwości
Nie sądzę, abyśmy zdołali zmienić cokolwiek za naszego życia
Chociaż mogę sobie wyobrazić, jak powstają małe, rozsiane grupki oporu, które łączą się, stają coraz liczebniejsze, a nawet zostawiają po sobie jakieś papiery, zapiski, żeby następne pokolenia kontynuowały ich dzieło
— Kochany, nie obchodzą mnie następne pokolenia! Mnie chodzi o nas dwoje!
— Jesteś buntownikiem tylko od pasa w dół — stwierdził
Uznała to za wyjątkowo zabawne i z radości rzuciła mu się na szyję
Nie była również ciekawa ani rozwoju, ani następstw partyjnej ideologii
Kiedy usiłował jej wyjaśnić zasady angsocu i takie pojęcia, jak dwójmyślenie, zmienność przeszłości lub negacja obiektywnej rzeczywistości, albo też wtrącał terminy z nowomowy, zaczynała się nudzić, wszystko jej się mieszało i mówiła, że nigdy nie interesowały jej podobne bzdury
Każdy się orientuje, że to zwyczajny bełkot, po co więc zaprzątać sobie tym głowę? Wiedziała, kiedy klaskać, a kiedy gwizdać, i to jej wystarczało
Jeśli obstawał przy podobnym temacie, w którymś momencie — ku jego niezadowoleniu — po prostu zasypiała
Umiała zasnąć o każdej porze i w dowolnej pozycji
Prowadząc z nią rozmowy uzmysłowił sobie, jak nietrudno jest udawać wierność ideologii, o której nie ma się bladego pojęcia
I rzeczywiście partyjny światopogląd najłatwiej dawał się wpoić ludziom o zbyt ograniczonej inteligencji, aby go mogli pojąć
Bez protestu akceptowali nawet najjaskrawsze wypaczenia rzeczywistości, bo nie rozumieli w pełni potworności tego, czego od nich żądano, a ponadto zbyt mało interesowali się aktualnymi wydarzeniami, aby zdawać sobie sprawę z grozy sytuacji
Niewiedza pozwalała im zachować zdrowe zmysły
Przełykali wszystkie kłamstwa, i to bez najmniejszego dla siebie uszczerbku, bo przelatywały przez nich — nie strawione — niczym kamyki przez układ pokarmowy ptaka
6
Wreszcie stało się
Kontakt został nawiązany
Winston miał wrażenie, że całe życie czekał na tę chwilę
Szedł w ministerstwie długim korytarzem i właśnie zbliżał się do miejsca, w którym Julia wsunęła mu do ręki kartkę, gdy nagle zdał sobie sprawę, że tuż za nim idzie ktoś znacznie od niego roślejszy
Ten ktoś lekko zakasłał, jakby dając znak, że chce się odezwać
Winston zatrzymał się natychmiast i odwrócił
Ujrzał O’Briena
Nareszcie stali twarzą w twarz, ale kierując się pierwszym odruchem Winston chciał rzucić się do ucieczki
Serce waliło mu jak młotem
Nie umiałby wydusić z siebie słowa
O’Brien tymczasem zrównał się z nim i ujął go przyjaźnie pod łokieć, nieznacznie popychając do przodu
Kiedy już szli obok siebie, przemówił z tą dziwnie surową uprzejmością, która różniła go od innych członków Wewnętrznej Partii
— Od dawna miałem ochotę z wami porozmawiać, towarzyszu
Czytałem ostatnio jeden z waszych artykułów w „The Times”, pisany w nowomowie
Jak rozumiem, interesujecie się nowomową z pobudek naukowych? Winston zdołał się trochę opanować
— Nie, tylko jako amator — odparł
— To nie moja dziedzina
Nigdy nie miałem nic wspólnego z procesem tworzenia języka
— Ale posługujecie się nim nad wyraz swobodnie — oświadczył O’Brien
— Nie tylko ja tak uważam
Wasz przyjaciel, z którym rozmawiałem jakiś czas temu, też się ze mną zgadza, a on jest prawdziwym ekspertem
Niestety, jego nazwisko wyleciało mi chwilowo z pamięci
Serce Winstona znów zabiło mocniej
Nie ulegało wątpliwości, że to aluzja do Syme’a
Lecz przecież Syme nie żył; więcej nawet, nigdy nie istniał, był nieosobą
Jakakolwiek wzmianka o nim stanowiła śmiertelne niebezpieczeństwo
O’Brien musiał więc wspomnieć Syme’a specjalnie: był to znak, jakby zaszyfrowane hasło
Udział w tej drobnej myślozbrodni uczynił z nich wspólników
Dotychczas szli wolno korytarzem, ale teraz O’Brien przystanął
Swoim charakterystycznym, rozbrajającym i przyjaznym gestem poprawił okulary, po czym kontynuował:
— Chciałem wam zakomunikować, że w waszym artykule dwukrotnie pojawiają się słowa, które wyszły z użycia
Bardzo niedawno, ale jednak
Czy widzieliście dziesiąte wydanie Słownika, nowomowy?
— Nie — odparł Winston
— Nie miałem pojęcia, że już się ukazało
W Departamencie Archiwów wciąż posługujemy się dziewiątym
— O ile wiem, ukaże się dopiero za parę miesięcy
Ale są już egzemplarze sygnalne
Sam mam jeden
Może chcielibyście obejrzeć?
— Tak, ogromnie — rzekł Winston; natychmiast się domyślił, do czego O’Brien zmierza
— Niektóre nowe rozwiązania są bardzo pomysłowe
Redukcja liczby czasowników; to powinno wam się spodobać
Niech się zastanowię… Mogę wam przysłać słownik przez gońca
Chociaż nie, z reguły zapominam o podobnych drobiazgach
A może moglibyście po prostu wstąpić do mnie któregoś dnia? Chwileczkę, zapiszę wam adres
Znajdowali się przed teleekranem
O’Brien z pewnym roztargnieniem sprawdził kieszenie i w końcu wyjął mały notes oprawny w skórę oraz złoty ołówek kopiowy
Stojąc dokładnie pod teleekranem, z notesem w takiej pozycji, aby funkcjonariusz dyżurujący przy odbiorniku mógł wszystko przeczytać, zapisał adres, wyrwał kartkę i wręczył ją Winstonowi
— Wieczorem zwykle bywam w domu — rzekł
— Gdybyście mnie nie zastali, służący wyda wam słownik
I odszedł, pozostawiając Winstona ze świstkiem w dłoni
Tym razem Winston nie musiał się kryć z kartką, ale na wszelki wypadek zapamiętał adres, a kilka godzin później wrzucił ją do luki pamięci wraz ze stertą innych papierów
Stali razem najwyżej trzy minuty
Rozmowa mogła mieć tylko jeden cel
O’Brien zaaranżował ją po to, aby podać Winstonowi swój adres
Posłużył się pretekstem, bo nie sposób było dowiedzieć się, gdzie ktoś mieszka, w inny sposób niż pytając go wprost
Księgi adresowe nie istniały
„Jeśli kiedykolwiek zechcesz się ze mną widzieć, wiesz, gdzie mnie szukać” — mówił mu O’Brien
Może w słowniku znajdzie ukrytą wiadomość
W każdym razie jedno było pewne
Podziemie, o którym marzył, istniało; właśnie dotarł do jego obrzeża
Wiedział, że prędzej czy później odpowie na wezwanie O’Briena
Może jutro, może dopiero po dłuższej przerwie — jeszcze sobie tego nie przemyślał
Dzisiejsza rozmowa to kolejny etap w procesie, którego początek nastąpił przed laty
Pierwszym krokiem była skryta, mimowolna myśl; drugim — założenie pamiętnika
Od myśli doszedł do słów, teraz od słów przejdzie do czynów
Ostatni akt rozegra się w Ministerstwie Miłości
Już dawno się z tym pogodził
Początek zawiera w sobie koniec
Mimo to zdjął go strach: poczuł przedsmak śmierci, jakby jego życie zawisło na włosku
W trakcie rozmowy na korytarzu, kiedy tylko zrozumiał utajony sens słów O’Briena, lodowaty dreszcz wstrząsnął jego ciałem
Miał wrażenie, że zapada się w wilgotny grób
I choć od dawna wiedział, iż grób ten czeka na niego, zdjął go paniczny strach
7
Winston zbudził się zapłakany
Julia obróciła się sennie do niego mrucząc niewyraźnie:
— Co się stało?
— Śniło mi się… — zaczął i urwał
Nie sposób było tego opowiedzieć
Chodziło nie tyle o sam sen, ile o związane z nim wspomnienia, które nawiedziły Winstona kilka sekund po przebudzeniu
Leżał przez chwilę z zamkniętymi oczami, wciąż pogrążony w atmosferze wspaniałego, świetlistego snu: widział całe swoje życie, rozciągało się przed nim niczym krajobraz w letni wieczór po deszczu
Wszystko działo się wewnątrz szklanego przycisku; zaokrąglona powierzchnia tworzyła sklepienie nieba, a wnętrze przepojone było przejrzystym, łagodnym światłem, w którym każdy przedmiot jawił się wyraźnie bez względu na odległość
Na treść snu składał się również, i silnie z nią wiązał, gest uczyniony niegdyś przez matkę Winstona, a powtórzony trzydzieści lat później, na kronice filmowej, przez Żydówkę, która usiłowała osłonić chłopca przed kulami, zanim bomba zrzucona z helikoptera roztrzaskała łódź w drzazgi
— Wiesz, że do tej pory wierzyłem, że zamordowałem własną matkę?
— Dlaczego ją zamordowałeś? — spytała Julia, wciąż na pół drzemiąc
— Nie zamordowałem jej
Nie dosłownie
We śnie przypomniał sobie, kiedy widział matkę po raz ostatni, a tuż po przebudzeniu odżyły mu w pamięci inne związane z tym wspomnienia
Chodziło o sprawy, które całymi latami naumyślnie wyrzucał ze swojej świadomości
Nie znał żadnej daty, ale mógł mieć wówczas dziesięć, najwyżej dwanaście lat
Ojciec znikł wcześniej; nie był pewien, o ile wcześniej
Dość dobrze pamiętał nędzę i niepewność tamtych lat; panikę podczas ciągłych nalotów, ukrywanie się w stacjach metra służących za schrony, zwały gruzów wszędzie dokoła, niezrozumiałe manifesty rozlepiane na rogach ulic, bandy wyrostków w koszulach tej samej barwy, ogromne kolejki przed piekarniami, sporadyczny jazgot karabinów maszynowych dochodzący z oddali, a przede wszystkim ciągły brak żywności
Przez całe popołudnia buszował z innymi chłopcami po śmietnikach i wysypiskach, wygrzebując głąby kapusty, obierki, niekiedy nawet zeschłe skórki od chleba, które dokładnie czyścili z popiołu, często też wyczekiwał z kolegami na trasach, którymi jeździły ciężarówki z karmą dla bydła, bo gdy podskakiwały na wybojach, czasami spadało z nich nieco makuchów
Kiedy znikł ojciec, matka ani nie okazała zdumienia, ani nie szalała z rozpaczy, lecz zmieniła się dosłownie z dnia na dzień
Straciła chęć do życia
Nawet dla Winstona było jasne, że czeka na coś, co musi się wydarzyć
Wypełniała swoje obowiązki — gotowała, prała, cerowała, ścieliła łóżko, zamiatała pokój, odkurzała kominek — zawsze bardzo powoli i dziwnie oszczędnymi ruchami, niczym poruszający się samoistnie manekin
Jej rosłe, kształtne ciało jakby naturalnie ogarniał letarg
Całymi godzinami siedziała na łóżku prawie nieruchomo, trzymając na rękach siostrę Winstona — maleńkie, niedomagające, wyjątkowo ciche dziecko, dwu- albo trzyletnie, o wychudłej małpiej twarzyczce
Czasami, choć dość rzadko, brała też w objęcia Winstona i długo, w milczeniu, tuliła go do siebie
Czuł, mimo młodego wieku i dziecięcego egoizmu, że ma to związek z tym, co — choć nigdy o tym nie mówiła — wkrótce się wydarzy
Pamiętał ich pokój: ciemny, duszny, z przykrytym białą kapą wielkim łóżkiem, zajmującym niemal połowę powierzchni
W kominku stał palnik gazowy, na ścianie wisiała półka, na której trzymali żywność, a na korytarzu znajdował się brązowy kamionkowy zlew, wspólny dla kilku rodzin
Pamiętał posągowe ciało matki pochylone nad palnikiem, gdy mieszała coś w garnku
Ale przede wszystkim pamiętał swój ustawiczny głód i zawzięte nikczemne boje toczone w porze posiłków
Wiecznie marudził, do znudzenia wypytując matkę, dlaczego mają tak mało jedzenia, krzyczał i awanturował się (pamiętał nawet ton swojego głosu, który czasami grzmiał z dziwną mocą, gdyż właśnie przechodził wtedy przedwczesną mutację) albo zaczynał żałośnie pochlipywać, byleby tylko dostać więcej niż swój przydział
Matka uważała za naturalne, że to jemu, rosnącemu chłopcu, należy się największa porcja; ale niezależnie od tego, ile mu dawała, zawsze domagał się jeszcze
Przy każdym posiłku błagała go, by nie był samolubny i pamiętał, że jego siostrzyczka jest chora i też musi jeść, ale jej prośby nie zdawały się na nic
Krzyczał z wściekłości, gdy przestawała nakładać mu jedzenie, usiłował wyrwać jej z rąk garnek, wykradał co mógł z talerza siostry
Wiedział, że przez niego obie przymierają głodem, lecz nie tylko nie potrafił się opanować, a wręcz wierzył, iż ma prawo tak postępować
Ciągłe burczenie w brzuchu jakby usprawiedliwiało jego zachowanie
Między posiłkami, jeśli matka go nie pilnowała, ustawicznie plądrował półkę ze szczupłymi zapasami
Pewnego razu otrzymali przydział czekolady, niedostępnej od wielu tygodni, może nawet miesięcy
Bardzo dokładnie pamiętał ten rzadki rarytas
Była to dwuuncjowa tabliczka (w tamtych czasach jeszcze operowano uncjami) na ich troje
Oczywiście należało ją podzielić na trzy równe części
Nagle, zupełnie jakby to przemawiał ktoś inny, Winston usłyszał samego siebie, domagającego się dudniącym, napastliwym głosem całej tabliczki
Matka upomniała go, żeby nie był taki chciwy
Wybuchła długa, ciągnąca się w nieskończoność awantura z krzykiem, płaczem, wymówkami i targami
Jego maleńka siostrzyczka, wczepiona obiema rękami w matkę, zupełnie jak małpiątko, patrzyła na niego przez ramię wielkimi, smutnymi oczami
W końcu matka odłamała trzy czwarte tabliczki i dała Winstonowi, resztę zaś jego siostrze
Dziewczynka wzięła kawałek do rączki i zaczęła go oglądać, zapewne nie wiedząc, co to jest
Winston przez moment obserwował siostrę, po czym skoczył do niej, jednym ruchem wyrwał jej czekoladę i rzucił się do drzwi
— Winston, Winston! — zawołała za nim matka
— Wróć natychmiast! Oddaj siostrze czekoladę!
Zatrzymał się, ale nie cofnął
Matka wpatrywała się w niego z napięciem
Mało brakowało, aby wydarzyło się coś strasznego, choć nawet teraz, gdy o tym myślał, nie wiedział co
Siostrzyczka, zrozumiawszy, że czegoś ją pozbawiono, zaczęła żałośnie kwilić
Matka objęła ją mocno i przytuliła do piersi
Winston wyczytał jakoś z jej gestu, że dziecko jest umierające
Odwrócił się i zbiegł po schodach, z palcami zaciśniętymi na lepkiej, brunatnej masie
Nigdy więcej nie zobaczył matki
Kiedy połknął czekoladę, zrobiło mu się wstyd; przez kilka godzin krążył ulicami, dopóki głód nie zmusił go do powrotu
Wróciwszy do domu nie zastał nikogo
W owym czasie nagłe zniknięcia stawały się już powszednie
Oprócz matki i siostry nic więcej nie ubyło
Zostały wszystkie ubrania, w tym nawet palto matki
Winston nadal nie wiedział, czy jego matkę rozstrzelano
Równie dobrze mogła trafić do obozu pracy
Siostrę zaś albo umieszczono — podobnie jak jego — w jednej z założonych po wojnie domowej kolonii dla bezdomnych dzieci (nazywano je ośrodkami wychowawczymi), albo razem z matką wysłano do obozu pracy lub po prostu porzucono gdzieś, żeby umarła
Wciąż widział tę scenę wyraźnie przed oczami, zwłaszcza ów opiekuńczy gest, którym matka przytuliła małą, a w którym jakby zawierało się całe przesłanie snu
Przypomniał sobie inny sen, sen sprzed dwóch miesięcy
Matka siedziała wówczas w identycznej pozie jak wtedy na łóżku przykrytym wyświechtaną białą kapą, tuląc do siebie dziecko, lecz była hen w dole, w tonącym statku, który wciąż opadał coraz niżej, i cały czas wpatrywała się w Winstona przez mroczniejącą wodę
Opowiedział Julii o zniknięciu matki
Nie otwierając oczu, przekręciła się w jego stronę i ułożyła wygodniej
— Na pewno byłeś wtedy niezgorszym bydlakiem — wymamrotała
— Wszystkie dzieci to małe bydlaki
— Tak
Ale najważniejsze w tej całej historii jest to, że…
Poznał jednak po jej oddechu, że znów zapadła w sen
Chętnie opowiedziałby coś jeszcze o matce
Z tego, co pamiętał, nie była kobietą niezwykłą ani tym bardziej specjalnie inteligentną, lecz cechowały ją uczciwość i szlachetność; zawsze kierowała się własnymi zasadami
Jej uczuć nic nie mogło zmienić
Matce nigdy nie przyszłoby do głowy, że każde bezskuteczne działanie jest zbędne
Uważała, że jeśli się kogoś kocha, to się go kocha, a gdy nie ma już nic, co można by mu zaofiarować, wciąż daje się miłość
Kiedy zabrakło czekolady, przytuliła dziecko
To nic nie pomogło, niczego nie zmieniło, nie pojawiło się więcej czekolady ani też nie oddaliła się śmierć jej i dziecka; po prostu był to dla niej naturalny odruch
Kobieta na łodzi uchodźców w podobny sposób otoczyła chłopca ramionami, choć przecież nie lepiej chroniło go to od kuł niż kartka papieru
Najstraszniejszą krzywdą, jaką ludziom wyrządziła Partia, było wmówienie im — przy równoczesnym pozbawieniu ich jakiegokolwiek wpływu na bieg wypadków — że odruchy i uczucia nic nie znaczą
Kiedy już znalazłeś się w mocy Partii, wówczas to, co czułeś lub czego nie czułeś, co robiłeś lub czego nie robiłeś, nie odgrywało żadnej roli
Znikałeś — i nikt więcej o tobie nie słyszał
Usuwano cię ze strumienia historii
Jednakże ludziom sprzed zaledwie dwóch pokoleń nie wydałoby się to takie istotne, ponieważ sami historii nie usiłowali zmienić
W życiu kierowali się wyłącznie osobistym poczuciem lojalności, nigdy nie podając go w wątpliwość
Największą wagę przykładali do stosunków międzyludzkich, a drobny i niczego nie zmieniający gest, coś takiego jak uścisk, łza lub słowo skierowane do umierającego, miały ogromną wartość
Przyszło mu nagle do głowy, że prole nadal zachowują się w ten sposób
Nie cechuje ich lojalność wobec Partii, kraju czy idei, jedynie wobec samych siebie
Po raz pierwszy w życiu pomyślał o prolach bez pogardy i przestał widzieć w nich jedynie bierną masę, która pewnego dnia zbudzi się i naprawi świat
Prole pozostali ludźmi
Serca im nie skamieniały
Nie dali się obedrzeć z prymitywnych uczuć, których on sam musiał się dopiero uczyć od nowa
Rozmyślając o tym przypomniał sobie, pozornie bez związku, jak kilka tygodni temu kopnął do rynsztoka leżącą na chodniku ludzką rękę, zupełnie jakby to był głąb kapusty
— Prole są ludźmi — powiedział głośno
— A my nie
— Dlaczego? — spytała Julia znów podnosząc głowę
Zastanawiał się przez dłuższą chwilę
— Czy pomyślałaś kiedyś — rzekł w końcu — że najrozsądniej byłoby po prostu stąd wyjść, póki nie jest za późno, i nigdy więcej się nie widzieć?
— Tak, najdroższy, nieraz
Ale i tak tego nie zrobię
— Dotąd mieliśmy szczęście, wkrótce jednak może się nam powinąć noga
Jesteś młoda
Wyglądasz zdrowo i niewinnie
Jeśli będziesz trzymać się z dala od takich jak ja, może zdołasz dożyć późnej starości
— Nie
Wszystko sobie dokładnie przemyślałam
Postąpię tak samo jak ty
Nie martw się
Umiem dbać o własną skórę
— Nie wiadomo, ile nam zostało czasu
Może pół roku, może rok
W końcu nas rozdzielą
Czy zdajesz sobie sprawę, jak straszliwie będziemy wówczas osamotnieni? Kiedy nas złapią, żadne z nas nie zdoła uczynić nic, żeby pomóc drugiemu
Jeśli się przyznam, zastrzelą cię, jeśli nie przyznam, też cię zastrzelą
Bez względu na to, jak się zachowam, nic nie odwlecze twojej śmierci choćby o pięć minut
Nigdy się nie dowiemy, czy drugie jeszcze żyje, czy już zginęło
Będziemy pozbawieni jakiejkolwiek możliwości działania
Ale choć wiem, że to nic nie zmieni, ważne jest dla mnie jedno: abyśmy się nawzajem nie zdradzili
— Jeśli masz na myśli przyznanie się do wszystkiego, oboje zrobimy to bardzo szybko
Każdy się przyznaje
Tego się nie da uniknąć
Stosują przecież tortury
— Nie o to mi chodzi
Przyznanie się to jeszcze nie zdrada
Słowa i czyny nic nie znaczą; liczą się uczucia
Jeśli zmuszą mnie do tego, żebym przestał cię kochać, wówczas będzie to prawdziwa zdrada
Zadumała się na chwilę
— Nie, tego nie zdołają osiągnąć — powiedziała wreszcie
— Akurat to jedno jest niemożliwe
Mogą cię zmusić, żebyś mówił, co chcą, absolutnie wszystko, ale nie uda im się sprawić, abyś uwierzył we własne kłamstwa
Przecież nie mają dostępu do twojego mózgu
— Tak — rzekł z pewną nadzieją w głosie
— Masz rację
Do mózgu nie potrafią się dostać
Dopóki pragniesz być człowiekiem, nawet jeśli to nic nie daje, wygrywasz z nimi
Pomyślał o wiecznie czuwających teleekranach
Mogą cię szpiegować dwadzieścia cztery godziny na dobę, a i tak, jeśli jesteś dość cwany, zdołasz je przechytrzyć
Mimo całej swojej pomysłowości, Partia wciąż jeszcze nie wpadła na to, jak sprawdzić, co kto myśli
Może wszystko wyglądało inaczej, gdy już mieli kogoś w swoich rękach
Nikt nie wiedział, co naprawdę dzieje się w lochach Ministerstwa Miłości, ale nietrudno było zgadnąć: tortury, zastrzyki, czułe urządzenia rejestrujące każdy odruch, stopniowe łamanie oporu poprzez bezsenność, izolację i ciągłe przesłuchania
Faktów nie sposób ukryć
Mogą je ujawnić podczas dochodzenia, wycisnąć za pomocą tortur
Ale jeśli ktoś przyjmuje za cel nie przetrwanie, lecz zachowanie człowieczeństwa, jakie są tego następstwa? Nie mogą zmienić siłą czyichś uczuć; zresztą nawet sam człowiek nie może ich zmienić, choćby nie wiadomo jak pragnął
Tak, potrafią wydobyć każdy szczegół tego, co robił lub mówił; ale serce, którego działanie nawet dla niego stanowi tajemnicę, pozostaje niezwyciężone
8
Wreszcie! Wreszcie zdobyli się na ten krok!
Podłużny pokój oświetlała jedynie przyćmiona lampa
Ściszony teleekran ledwie mruczał; stąpając po puszystym, granatowym dywanie mieli uczucie, że jest z aksamitu
Na drugim końcu pokoju, przy zawalonym papierami biurku, na którym stała lampa z zielonym abażurem, siedział O’Brien
Nawet nie podniósł głowy, gdy służący wprowadził Julię i Winstona
Winstonowi serce kołatało tak mocno, że lękał się, iż nie wydusi z siebie ani słowa
Wreszcie, wreszcie zdobyli się na ten krok! — tylko ta jedna myśl tłukła mu się po głowie
Już przychodząc tu postąpili nierozważnie, a fakt, że zjawili się razem, zakrawał na czyste szaleństwo, chociaż każde z nich dotarło tutaj inną drogą i spotkali się dopiero przed drzwiami O’Briena
Nawet wejście do budynku wymagało zimnej krwi
Zwyczajni ludzie bardzo rzadko bywali w domach członków Wewnętrznej Partii czy choćby odwiedzali zamieszkane przez nich dzielnice
Cała atmosfera ogromnego wieżowca, jego bogactwo i przestronność, obce zapachy smacznych potraw i dobrego tytoniu, szybkie, bezszelestne windy, przemykający pospiesznie służący odziani w białe kurtki — to wszystko onieśmielało
I choć Winston miał dobry pretekst, aby tu przyjść, prześladowała go myśl, że zaraz wyłoni się zza najbliższego rogu strażnik w czarnym mundurze, zażąda od niego dokumentów i każe mu się wynosić
Służący O’Briena, ubrany w białą kurtkę, wpuścił ich jednak bez słowa
Mały, czarnowłosy, o wydatnych kościach policzkowych i żółtawej, całkiem kamiennej twarzy, wyglądał na Chińczyka
Korytarz, którym ich poprowadził, wyłożony był miękkim dywanem, ściany pokrywała kremowa tapeta, wzdłuż podłogi biegła biała listwa; wszystko aż lśniło czystością
To również onieśmielało
Winston nie przypominał sobie, aby widział korytarz, którego ściany nie lepiłyby się od dotyku niezliczonych ciał
O’Brien trzymał w palcach jakąś kartkę i studiował ją w skupieniu
Jego grubo ciosana twarz — pochylona, tak że widać było krogulczą linię nosa — sprawiała zarazem groźne i inteligentne wrażenie
Chyba przez dwadzieścia sekund siedział zupełnie bez ruchu
Następnie przysunął do siebie mowopis i podyktował wiadomość w osobliwym żargonie, którym posługiwano się w ministerstwach:
— Punkty jeden przecinek pięć przecinek siedem zatwierdzam całościowo stop punkt sześć propozycja dwa-plus absurdalna omal myślozbrodnia skreślić stop anty-kontynuować prace budowlane do pouzysku pluspełnego kosztorysu stop koniec noty
Wstał niespiesznie i stąpając bezgłośnie po miękkim dywanie, ruszył w ich stronę
Kiedy skończył dyktować, urzędowa atmosfera nieco zelżała, lecz O’Brien wciąż miał minę bardziej surową niż zazwyczaj, jakby był niezadowolony, że przeszkadzają mu w pracy
Oprócz przerażenia Winston poczuł także zwykłe zażenowanie
Mógł się przecież po prostu głupio omylić
Czy miał jakikolwiek dowód, że O’Brien faktycznie spiskuje przeciwko Partii? Opierał się tylko na wymianie spojrzeń i jednym dwuznacznym zdaniu; reszta to zaledwie domysły zapoczątkowane snem
Nie mógł nawet w razie czego posłużyć się pretekstem, że wstąpił pożyczyć słownik, bo jak wytłumaczyłby obecność Julii? Mijając teleekran, O’Brien nagle jakby sobie coś przypomniał
Zatrzymał się, obrócił do ściany i przekręcił sterczącą z niej gałkę
Rozległ się głośny trzask
Teleekran zamilkł
Julia aż pisnęła ze zdumienia
Mimo strachu Winston też był zbyt zaskoczony, aby pohamować okrzyk:
— Możecie wyłączyć teleekran!
— Owszem, mogę — potwierdził O’Brien
— Członkowie Wewnętrznej Partii mają ten przywilej
Stali teraz dokładnie naprzeciw siebie
Potężna sylwetka O’Briena górowała nad Winstonem i Julią, a jego twarz wciąż była nieprzenikniona i sroga
Wpatrywał się surowo w Winstona, czekając aż ten się odezwie, ale czego oczekiwał? Nie dawało się wykluczyć, że O’Brien to po prostu bardzo zajęty człowiek, zirytowany, że przerwano mu pracę
Winston milczał
Po wyłączeniu teleekranu w pokoju zapanowała złowieszcza cisza
Każda sekunda trwała wieki
Winston z najwyższym trudem wytrzymywał spojrzenie członka Wewnętrznej Partii
Ale wtem w srogiej twarzy coś drgnęło i pojawił się na niej cień uśmiechu
O’Brien charakterystycznym gestem poprawił okulary
— Będziecie mówić sami czy mam mówić za was?
— Ja powiem — odparł bez wahania Winston
— Teleekran naprawdę jest wyłączony?
— Tak, wszystko jest wyłączone
Nikt nas nie słyszy
— Przyszliśmy, ponieważ…
Zawahał się, po raz pierwszy zdając sobie sprawę z tego, jak niesprecyzowane są jego motywy
Nie wiedział, czego właściwie oczekuje od O’Briena, dlatego trudno mu było wyjaśnić, po co przyszedł
Brnął jednak dalej, świadom, że jego słowa mogą zabrzmieć szablonowo i pretensjonalnie
— Wierzymy, że istnieje jakieś podziemie, jakaś tajna organizacja dążąca do obalenia Partii i że wy jesteście z nią związani
Chcemy się przyłączyć i pomagać
Jesteśmy wrogami Partii
Nie wierzymy w angsoc
Jesteśmy myślozbrodniarzami
I cudzołożnikami
Mówię o tym, bo pragniemy zdać się na waszą łaskę
Jeśli zażądacie, abyśmy popełnili jakąś zbrodnię, żeby obciążyć się jeszcze bardziej, jesteśmy gotowi
Umilkł i spojrzał za siebie, bo wydało mu się, że otwarto drzwi
I rzeczywiście, drobny służący o żółtawej twarzy wślizgnął się do środka bez pukania
Niósł tacę, na której stała karafka i kieliszki
— Martin jest jednym z nas — oznajmił O’Brien
— Ustaw wszystko na okrągłym stole, Martin
Czy mamy dość krzeseł? A więc możemy usiąść wygodnie i spokojnie porozmawiać
Sobie też przysuń krzesło, Martin
To poważna sprawa
Na dziesięć minut możesz przestać być służącym
Mały człowieczek wykonał polecenie i usiadł bez skrępowania, jednakże po jego zachowaniu wciąż można było poznać, że to służący, którego pan zaszczycił zaproszeniem do stołu
Winston przypatrywał mu się kątem oka
Człowiek ten zapewne przez całe życie grał pewną rolę i zdjęcie maski, choćby na moment, uważał za niebezpieczne
O’Brien ujął karafkę za szyjkę i napełnił kieliszki ciemnoczerwonym płynem
Zbudziło to w umyśle Winstona mgliste wspomnienie czegoś, co dawno temu widział na murze lub słupie — ogromną neonową butlę, która migotała i gasła, sprawiając wrażenie, że jej zawartość wlewa się do pucharu
Kiedy patrzył z góry na swój kieliszek, płyn wydawał się niemal czarny, lecz w karafce połyskiwał rubinowym blaskiem
Zapach miał kwaśnosłodki
Winston zobaczył, że Julia podnosi kieliszek i wącha go z nie ukrywaną ciekawością
— To wino — wyjaśnił z lekkim uśmiechem O’Brien
— Na pewno znane jest wam z książek
Niestety, nie trafia do Zewnętrznej Partii
Znów spoważniał i podniósł kieliszek do góry
— Sądzę, że powinniśmy zacząć od toastu
Za naszego przywódcę, za Emmanuela Goldsteina!
Winston skwapliwie chwycił kieliszek
Wiele razy czytał i marzył o winie
Podobnie jak szklany przycisk oraz cytowane przez pana Charringtona urywki zapomnianych rymowanek, należało do minionych, romantycznych czasów, które w najskrytszych myślach nazywał epoką szczęścia
Nie wiedzieć czemu, zawsze mu się wydawało, że wino ma wyjątkowo słodki smak, tak jak dżem jagodowy, i natychmiast działa odurzająco
Już przy pierwszym łyku przykro się rozczarował
Po latach picia dżinu prawie wcale nie czuł smaku
Odstawił opróżniony kieliszek
— Więc Goldstein naprawdę istnieje? — zapytał
— Tak, istnieje i dobrze się miewa
Ale gdzie przebywa, tego nie wiem
— A podziemie, organizacja? Też istnieje? Nie jest po prostu wymysłem Policji Myśli?
— Nie, istnieje naprawdę
Nazywa się Braterstwem
Nigdy nie dowiecie się o Braterstwie nic ponad to, że istnieje i że do niego należycie
Zaraz do tego wrócę
— Spojrzał na zegarek
— Nawet dla członków Wewnętrznej Partii nie jest rzeczą rozsądną wyłączać teleekran na dłużej niż pół godziny
Nie powinniście byli przychodzić tu razem i będziecie musieli wyjść oddzielnie
Wy, towarzyszko — skinął głową Julii — wyjdziecie pierwsza
Zostało nam dwadzieścia minut
Rozumiecie, mam nadzieję, że muszę was najpierw wypytać o pewne sprawy
Mówiąc najogólniej, co jesteście gotowi uczynić?
— Co tylko w naszej mocy — odparł Winston
O’Brien obrócił się nieco na krześle, tak że siedział teraz twarzą do Winstona
Prawie zupełnie ignorował Julię, jak gdyby uważał za rzecz oczywistą, że Winston mówi w imieniu obojga
Na moment zmrużył oczy
Zaczął zadawać pytania cichym, bezbarwnym głosem, jakby to była wielokrotnie powtarzana procedura, litania pytań i odpowiedzi, których większość zna się z góry
— Czy jesteście gotowi poświęcić życie?
— Tak
— Czy jesteście gotowi mordować?
— Tak
— Prowadzić akcje sabotażowe, w następstwie których setki niewinnych ludzi mogą ponieść śmierć?
— Tak
— Zdradzić ojczyznę, współpracując z obcymi mocarstwami?
— Tak
— Czy jesteście gotowi oszukiwać, dokonywać fałszerstw, szantażować, zatruwać umysły nieletnich, rozprowadzać narkotyki, zachęcać do prostytucji, szerzyć choroby weneryczne, słowem robić wszystko, co może przyczynić się do osłabienia i demoralizacji Partii?
— Tak
— Jeśli dla dobra naszej sprawy zajdzie na przykład konieczność oblania twarzy dziecka kwasem siarkowym, czy jesteście gotowi to uczynić?
— Tak
— Czy jesteście gotowi zmienić swoją tożsamość i do końca życia pracować jako kelner czy doker?
— Tak
— Czy jesteście gotowi popełnić samobójstwo, jeśli i kiedy wam polecimy?
— Tak
— Czy jesteście gotowi rozstać się i nigdy więcej się nie widzieć?
— Nie! — zawołała Julia
Winstonowi zdawało się, że czas płynie, a on wciąż się zastanawia
Przez moment miał nawet wrażenie, że odjęło mu mowę
Jego usta otwierały się i zamykały bezgłośnie, przymierzając się do odpowiedzi: aż do chwili, kiedy się odezwał, nie wiedział, jaka będzie jego decyzja
— Nie — stwierdził wreszcie
— Dobrze, żeście mi powiedzieli — oznajmił O’Brien
— Ważne jest, byśmy wiedzieli wszystko
Zwrócił się do Julii i z nieco większym ożywieniem rzekł:
— Czy rozumiecie, że nawet jeśli wasz przyjaciel nie zginie, będzie zupełnie innym człowiekiem? Otrzyma nową tożsamość
Wszystko ulegnie zmianie
Jego twarz, ruchy, kształt dłoni, barwa włosów, nawet głos! Wy także staniecie się inną osobą
Nasi chirurdzy potrafią zmienić każdego nie do poznania
Czasami bywa to konieczne
Niekiedy trzeba nawet amputować którąś z kończyn
Winston nie mógł się powstrzymać od spojrzenia ukradkiem na mongolską twarz Martina
Nie dostrzegł żadnych blizn
Julia zbladła trochę i piegi wystąpiły jej wyraźniej na policzkach, lecz odważnie patrzyła na O’Briena
Mruknęła coś cicho, wyrażając zgodę
— W porządku
Więc to załatwione — oświadczył O’Brien
Na stole stało srebrne pudełko z papierosami
O’Brien w zamyśleniu przesunął je w ich stronę, sam też się poczęstował, po czym wstał i zaczął spacerować po pokoju, jakby w ten sposób mógł się lepiej skupić
Papierosy były doskonałe, grube, mocno nabite, z niespotykanie jedwabistą bibułką
O’Brien znów zerknął na zegarek
— Wracaj lepiej do służbówki, Martin — rzekł
— Za kwadrans włączę teleekran
Tylko najpierw przyjrzyj się dobrze tym towarzyszom, żebyś zapamiętał ich twarze
Pewnie się z nimi jeszcze zobaczysz
Ja może już nie
Dokładnie tak samo jak wówczas, gdy otworzył im drzwi, oczy służącego przesunęły się wolno po Julii i Winstonie
W jego wzroku nie było nic przyjaznego
Martin zapamiętywał ich wygląd, ale oni sami zupełnie go nie obchodzili, a przynajmniej takie sprawiał wrażenie
Winstonowi przemknęło przez myśl, że może sztuczna twarz nigdy nie zmienia wyrazu
Bez słowa, nawet bez skinienia głową, służący wyszedł, cicho zamykając za sobą drzwi
O’Brien wciąż przechadzał się po pokoju, z jedną dłonią w kieszeni czarnego kombinezonu, a w drugiej trzymając papierosa
— Musicie zdać sobie sprawę — rzekł — iż zawsze będziecie działać na ślepo
Nigdy o niczym nie będziecie informowani
Będziecie otrzymywać i wypełniać rozkazy, nigdy nie znając ich przyczyn
Później przyślę wam książkę, z której dowiecie się prawdy o ustroju, w którym żyjemy, a także poznacie strategię, dzięki której zamierzamy go zniszczyć
Kiedy przeczytacie książkę, staniecie się rzeczywistymi członkami Braterstwa
Ale oprócz samego celu, o który walczymy, oraz swoich aktualnych zadań nic nie będziecie znali
Wyjawiłem wam, że Braterstwo istnieje, lecz nie mogę wam zdradzić, czy liczy stu członków, czy dziesięć milionów
Sami nie poznacie nawet dziesięciu osób
Wyznaczymy wam łączników, którzy co pewien czas będą się zmieniali; pewnie trzech, czterech
Ponieważ pierwszy kontakt nawiązaliście ze mną, niech tak pozostanie
Jeśli otrzymacie jakieś rozkazy, wyjdą ode mnie, a Martin wam je przekaże
Kiedy was w końcu złapią, przyznacie się do wszystkiego
Tego nie da się uniknąć
Jednakże poza własnymi czynami o niczym nie będziecie umieli nic powiedzieć
Wsypiecie zaledwie garstkę mało znaczących osób
Mnie prawdopodobnie nie zaszkodzicie
Zresztą możliwe, że do tego czasu zginę albo będę inną osobą, z inną twarzą
Mówiąc cały czas przechadzał się po puszystym dywanie
Mimo znacznej tuszy poruszał się z gracją
Cechowała każdy jego gest, nawet gdy wsuwał rękę do kieszeni lub podnosił do ust papierosa
Emanowała z niego siła, lecz przede wszystkim pewność siebie oraz wyrozumiałość, lekko zabarwiona ironią
Chociaż mówił o poważnych sprawach, nie miał w sobie nic z zacietrzewienia fanatyka
Nawet kiedy wspominał o morderstwach, samobójstwach, chorobach wenerycznych, amputacjach kończyn i operacjach twarzy, w jego głosie pobrzmiewała kpiarska, poufała nuta
„To jest nieuchronne — zdawał się mówić
— Tak musimy postępować i nie wolno nam się wzdragać
Ale zobaczycie: będzie zupełnie inaczej, kiedy życie znów nabierze sensu”
Fala podziwu, niemal uwielbienia, zalała Winstona
Chwilowo zapomniał o tajemniczym Goldsteinie
Patrząc na szerokie bary i mięsistą twarz O’Briena, tak brzydką, a zarazem tak kulturalną, trudno było uwierzyć, iż człowiek ten może zostać pokonany
Nie istniały fortele, których by nie przejrzał, nie było niebezpieczeństw, których by nie przewidział
Na Julii także zrobił duże wrażenie
Słuchała w napięciu, nawet nie dostrzegając, że zgasł jej papieros
A O’Brien perorował dalej:
— Na pewno słyszeliście pogłoski o Braterstwie
I prawdopodobnie wyrobiliście sobie o nim własne zdanie
Wyobrażacie sobie, że istnieje wielki, podziemny świat spiskowców, którzy spotykają się potajemnie w piwnicach, kontaktują przez wypisywanie na murach zaszyfrowanych wiadomości, a rozpoznają po umówionych hasłach lub gestach
Tymczasem to wszystko nieprawda
Członkowie Braterstwa nie mają żadnych znaków rozpoznawczych i nikt nie zna tożsamości więcej niż kilku osób
Nawet sam Goldstein, gdyby wpadł w ręce Policji Myśli, nie umiałby im zdradzić ani nazwisk wszystkich członków, ani też podać żadnych informacji mogących ułatwić odnalezienie pełnego wykazu
Taki wykaz bowiem w ogóle nie istnieje
Braterstwa nie można zniszczyć, ponieważ nie jest organizacją w zwyczajnym znaczeniu tego słowa
Członków nie łączy nic oprócz wspólnej idei, która jest niezniszczalna
Wy także tylko z niej będziecie mogli czerpać otuchę
Nie poznacie swoich towarzyszy, nie usłyszycie słowa zachęty
A kiedy was złapią, nie spodziewajcie się pomocy
Nigdy nie pomagamy naszym członkom
Możemy najwyżej dostarczyć do celi żyletki, ale wyłącznie wówczas, gdy trzeba koniecznie zamknąć komuś usta
Musicie przywyknąć do życia bez widocznych wyników i bez nadziei
Przez pewien czas będziecie walczyć, potem was złapią i po wyduszeniu zeznań zabiją
Będzie to jedyny widoczny skutek waszej działalności
Nie ma cienia szansy, aby za naszego życia nastąpiła dostrzegalna poprawa
Wszyscy jesteśmy martwi
Prawdziwe życie czeka nas dopiero w przyszłości
Ale będziemy w nim uczestniczyć wyłącznie jako garść prochów i odłamków kości
Nikt nie wie, jaka odległa to przyszłość
Może aż o tysiąc lat
W tej chwili jedyne, co możemy zrobić, to kroczek po kroczku zbliżać ludzi do opamiętania
Nie możemy działać wspólnie
Możemy tylko rozpowszechniać naszą wiedzę ustami pojedynczych osób, przekazywać z pokolenia na pokolenie
W obliczu ciągłego zagrożenia ze strony Policji Myśli nie ma innej drogi
Umilkł i po raz trzeci spojrzał na zegarek
— Już prawie pora na was, towarzyszko — rzekł do Julii
— Ale momencik
Karafka wciąż jest do połowy pełna
Napełnił kieliszki i uniósł swój do góry
— Jaki toast wzniesiemy tym razem? — spytał z tą samą nutą ironii
— Za zgubę Policji Myśli? Na pohybel Wielkiemu Bratu? Za ludzkość? Za przyszłość?
— Za przeszłość — powiedział Winston
— Słusznie, przeszłość jest najważniejsza — przyznał z powagą O’Brien
Opróżnili kieliszki i chwilę później Julia wstała, zbierając się do wyjścia
O’Brien wziął z szafki niewielkie pudełko, wyjął z niego płaską białą pastylkę i wręczył Julii, radząc, żeby ją possała, bo trzeba uważać, aby przypadkiem nie pachnieć winem; windziarze są bardzo spostrzegawczy
Ledwie drzwi zatrzasnęły się za Julią, natychmiast o niej zapomniał
Przeszedł jeszcze kilka kroków po pokoju i zatrzymał się
— Musimy omówić kilka szczegółów — oświadczył
— Domyślam się, że macie jakąś kryjówkę?
Winston powiedział mu o pokoju nad sklepem pana Charringtona
— Na razie musi wystarczyć
Potem znajdziemy dla was coś innego
Trzeba często zmieniać lokal
Niedługo przyślę wam Księgę — Winston zauważył, że nawet O’Brien wymawiał to słowo tak, jakby było pisane wielką literą — Księgę Goldsteina, ma się rozumieć
Postaram się z tym nie zwlekać, choć może chwilę potrwa, zanim zdobędę egzemplarz
Nie muszę wam tłumaczyć, jak niewiele ich istnieje
Policja Myśli wyszukuje je i niszczy niemal równie szybko, jak my drukujemy
Ale to i tak nic nie zmienia
Księga jest niezniszczalna
Nawet gdyby przechwycili ostatni egzemplarz, moglibyśmy ją prawie słowo w słowo odtworzyć z pamięci
Czy chodzicie do pracy z teczką?
— Zwykle tak
— Jak wygląda?
— Czarna, bardzo zniszczona
Zapinana na dwa paski
— Czarna, dwa paski, bardzo zniszczona; w porządku
Pewnego dnia, w najbliższej przyszłości, choć trudno mi przewidzieć dokładnie datę, otrzymacie w pracy błędnie sporządzoną notatkę; będziecie musieli prosić o powtórzenie polecenia
Nazajutrz idźcie do pracy bez teczki
W ciągu dnia ktoś do was podejdzie na ulicy, dotknie waszego ramienia i powie: „Chyba upuściliście teczkę”
W teczce, którą wam wręczy, znajdziecie Księgę Goldsteina
Zwrócicie ją w ciągu dwóch tygodni
Przez chwilę obaj milczeli
— Pozostało nam już tylko kilka minut — powiedział O’Brien
— Spotkamy się znowu… Jeśli w ogóle się spotkamy…
Winston spojrzał na niego
— Tam, gdzie nie ma mroku — rzekł niepewnie
O’Brien skinął głową bez zdziwienia
— Tam, gdzie nie ma mroku — powtórzył, jakby rozumiał, o co chodzi
— Czy chcielibyście coś powiedzieć przed wyjściem? Coś mi zakomunikować? Może o coś spytać?
Winston zamyślił się
Nie przychodziło mu do głowy żadne pytanie, a nie miał ochoty wypowiadać napuszonych ogólników
Powinien skorzystać z okazji, żeby dowiedzieć się czegoś więcej o O’Brienie lub Braterstwie, lecz myśli wypełnił mu ciąg nakładających się na siebie obrazów mrocznej sypialni, w której jego matka spędziła ostatnie dni, pokoiku nad sklepem pana Charringtona, szklanego przycisku i ryciny w palisandrowej ramie
Nagle spytał:
— Czy znacie może taki stary wierszyk rozpoczynający się od słów „Pomarańcze za pensa, krzyczą dzwony Klemensa”?
O’Brien ponownie skinął głową i uprzejmie, z powagą, wyrecytował:
Pomarańcze za pensa, krzyczą dzwony Klemensa,
Skradł cytryn pół tuzina, dudnią dzwony Marcina,
Zaraz złapią złodzieja, ryczą dzwony Baileya,
Inni liczą, ty też licz, radzą dzwony Shoreditch
— Znacie ostatni wers!
— Tak, znam
Ale teraz, niestety, musicie już iść
Moment; na wszelki wypadek wam też dam pastylkę
Kiedy Winston wstał, O’Brien wyciągnął do niego rękę
Mocny uścisk niemal miażdżył dłoń
W drzwiach Winston obejrzał się, ale O’Brien nie zwracał już na niego uwagi
Czekał z dłonią na gałce teleekranu
Winston jeszcze raz popatrzył na biurko, na lampę z zielonym abażurem, na mowopis i druciane pojemniki pełne papierów
O’Brien załatwił, co miał do załatwienia, a teraz wracał do innych spraw
Zanim minie trzydzieści sekund, pomyślał Winston, znów zasiądzie do przerwanych na krótko ważnych zadań w służbie Partii
9
Winston czuł się galaretowaty z wyczerpania
„Galaretowaty” to najwłaściwsze określenie
Samo przyszło mu do głowy
Jego ciało bowiem nie tylko trzęsło się przy każdym ruchu jak galareta, lecz było równie przezroczyste
Miał wrażenie, że gdyby podniósł do góry rękę, ujrzałby przez nią światło
Szaleńcza, nieustająca praca wyżęła z niego limfę i krew, pozostawiając jedynie osłabły ludzki wiór — samą skórę, nerwy i kości
Każde doznanie odbierał ze zwielokrotnioną siłą
Kombinezon drapał go w ramiona, chodnik uwierał w stopy, nawet zgięcie palców odczuwał jako potworny wysiłek, od którego trzeszczą stawy
W ciągu pięciu dni Winston przepracował ponad dziewięćdziesiąt godzin
Inni zatrudnieni w ministerstwie również
Teraz mordęga się skończyła i nie miał absolutnie nic do roboty, żadnych partyjnych obowiązków, aż do jutra rana
Mógł spędzić sześć godzin w kryjówce nad sklepem pana Charringtona, a następne dziewięć we własnym łóżku
Szedł powoli, w łagodnym popołudniowym słońcu, nędzną uliczką w stronę sklepu, rozglądając się, czy nie widać patroli, ale jednocześnie żywiąc jakieś niczym nie uzasadnione przekonanie, że akurat dziś nie spotka go nic złego
Ciężka teczka przy każdym kroku obijała mu się o kolano, sprawiając, że mrowie przechodziło go po nodze
W środku znajdowała się Księga, którą już od sześciu dni miał w swoim posiadaniu, lecz dotąd nie znalazł czasu, by ją poczytać lub choćby na nią spojrzeć
Szóstego dnia Tygodnia Nienawiści, po pochodach, przemówieniach, krzykach, śpiewach, transparentach, filmach, pokazach figur woskowych, dudnieniu bębnów i ryku trąb, tupocie maszerujących nóg, turkocie czołgów, wyciu przelatujących samolotów; grzmocie armat — po sześciu dniach tych atrakcji, kiedy zbiorowy orgazm sięgał szczytu, a powszechna nienawiść do Eurazji przerodziła się w tak zaciekłą furię, że gdyby tłum dostał w swoje ręce owe dwa tysiące eurazjatyckich zbrodniarzy wojennych, których miano powiesić publicznie ostatniego dnia obchodów, to niechybnie rozszarpałby ich na strzępy — dokładnie wówczas ogłoszono naraz, że Oceania wcale nie prowadzi wojny z Eurazją
Nieprzyjacielem Oceanii jest Wschódazja
Eurazja to sprzymierzeniec
Nie przyznano się, oczywiście, że nastąpiła jakakolwiek zmiana sojuszy
Po prostu nagle, wszędzie równocześnie, ogłoszono, że to Wschódazja, a nie Eurazja jest wrogiem
Winston akurat uczestniczył w wiecu na jednym z głównych placów Londynu
Był późny wieczór — czerwone flagi i twarze zebranych oświetlał jaskrawy blask reflektorów
Na placu tłoczyło się kilka tysięcy ludzi, w tym tysiąc uczniów w mundurkach Kapusiów
Z trybuny obitej czerwonym suknem przemawiał do tłumu mówca z Wewnętrznej Partii, mały, chudy mężczyzna o nieproporcjonalnie długich rękach i ogromnej głowie, zupełnie łysej, jeśli nie liczyć paru rzadkich, przylizanych kosmyków
Karzeł ten, o twarzy wykrzywionej nienawiścią, w jednej kościstej dłoni dzierżył mikrofon, a drugą — zaciśniętą w ogromną pięść — wymachiwał groźnie w powietrzu
Jego głos, któremu megafony nadawały metaliczne brzmienie, grzmiał wyliczając po kolei wszystkie zbrodnie nieprzyjaciela: masakry, wysiedlenia, grabieże, gwałty, torturowanie jeńców, bombardowanie ludności cywilnej, napaści, kłamliwą propagandę, łamanie układów
Przekonywał każdego, każdemu udzielała się jego furia
Co kilka chwil tak narastała wściekłość tłumu, że barbarzyński, niepohamowany ryk tysięcy gardzieli zagłuszał słowa mówcy
Najdziksze wrzaski wydawali uczniowie
Przemówienie trwało już ze dwadzieścia minut, gdy nagle na trybunę wbiegł posłaniec i wręczył mówcy kartkę
Ten rozwinął ją i przeczytał, nie przerywając potoku słów
Nie zmieniło się ani jego zachowanie, ani ton głosu, ani też treść tego, co mówił, lecz nagle zaczął wymieniać nazwę innego mocarstwa
Nie padło ani jedno słowo wyjaśnienia, ale tłum i tak w mig pojął wszystko
Oceania prowadzi wojnę ze Wschódazja! W następnej chwili podniósł się rwetes
Wszystkie transparenty i plakaty, którymi udekorowano plac, były nieodpowiednie! Połowa z nich przedstawiała niewłaściwe osoby
Sabotaż! Robota agentów Goldsteina! Powstał zamęt; ze ścian zrywano plakaty, a transparenty darto na strzępy i deptano
Kapusie dokonywali cudów zręczności wdrapując się na dachy i ściągając łopoczące na kominach flagi
Nie minęły dwie, trzy minuty, a było już po wszystkim
Mówca, wciąż dzierżąc w jednej dłoni mikrofon, a drugą wymachując w powietrzu, wychylał się z trybuny i grzmiał jak uprzednio
Jeszcze minuta i tłum znów zaczął wznosić dzikie okrzyki
Nienawiść trwała nadal; zmienił się jedynie jej obiekt
Na Winstonie — gdy się później nad tym zastanawiał — największe wrażenie zrobiło to, że mówca przestawił się dosłownie w połowie zdania, nie tylko nie przerywając wywodu, lecz nawet nie zmieniając składni
W trakcie wiecu Winston prawie tego nie zauważył, albowiem miał na głowie ważniejsze sprawy
Kiedy wynikło całe zamieszanie i tłum zdzierał plakaty, jakiś człowiek, którego twarzy nawet dobrze nie widział, dotknął jego ramienia i rzekł:
— Przepraszam, towarzyszu, chyba upuściliście teczkę
Winston wziął ją odruchowo, nie odzywając się słowem
Wiedział, że minie wiele dni, zanim będzie mógł do niej zajrzeć
Zaraz po skończeniu wiecu wrócił do Ministerstwa Prawdy, choć dochodziła już dwudziesta trzecia
Podobnie zrobił cały personel
Komunikaty nakazujące im stawienie się w pracy, nadawane przez teleekrany, były właściwie zbyteczne
Oceania prowadziła wojnę ze Wschódazją; Oceania zawsze prowadziła wojnę ze Wschódazją
Znaczna część literatury politycznej z ostatnich pięciu lat nagle całkiem się zdezaktualizowała
Najróżniejsze sprawozdania, akta, gazety, książki, broszury, filmy, nagrania, fotografie — wszystko to należało zmienić w błyskawicznym tempie
Chociaż nie wydano żadnych rozporządzeń, wszyscy doskonale wiedzieli, iż dyrektorzy poszczególnych departamentów życzą sobie, aby do końca tygodnia nie ostała się nigdzie ani jedna wzmianka o wojnie z Eurazją lub sojuszu ze Wschódazją
Ogrom pracy przytłaczał, a dodatkowo utrudniało ją to, że nie można było mówić wprost o przyczynie wprowadzenia zmian
Każdy urzędnik Departamentu Archiwów harował osiemnaście godzin na dobę, robiąc dwie trzygodzinne przerwy na sen
Z piwnic wyciągnięto materace i rozłożono na korytarzach
Nie wydawano regularnych posiłków; pracownicy stołówki jeździli z wózkami po piętrach, rozwożąc kanapki i Kawę Zwycięstwa
Za każdym razem Winston starał się wypełnić wszystkie polecenia, zanim wychodził z przegrody, by uciąć sobie drzemkę, ale gdy wracał, zaspany i obolały, okazywało się, że nowa lawina rulonów spadła tymczasem na biurko, zasypując je dokładnie, a nawet zsuwając się na posadzkę; tylko mikrofon mowopisu sterczał spod bieli na biurku niczym spod warstwy śniegu
Winston musiał zaczynać od ułożenia rulonów w równy stos, żeby zrobić sobie miejsce do pracy
Najgorsze, że zadania, które otrzymywał, nie polegały bynajmniej na czysto mechanicznym wprowadzaniu poprawek
Często oczywiście wystarczyło zmienić nazwę jednego mocarstwa na nazwę drugiego, lecz przy opracowywaniu bardziej szczegółowych artykułów niezbędne były skupienie i inwencja
Samo przeniesienie wojny z jednej części świata do innej wymagało doskonałej znajomości geografii
Już trzeciego dnia okropnie rozbolały go oczy; co chwila musiał przecierać szkła
Czuł się tak, jakby zlecono mu ciężką pracę fizyczną, której wykonania miał prawo odmówić, a zarazem, obsesyjnie pragnął sprostać zadaniu
Kiedy w rzadkich wolnych chwilach zastanawiał się nad tym, co robi, zupełnie nie przeszkadzała mu świadomość, że każde dyktowane przez niego słowo i każdy ruch kopiowego ołówka to rozmyślne kłamstwo
Podobnie jak wszystkim w departamencie, zależało mu, aby jego fałszerstwa były doskonałe
Rankiem szóstego dnia potok rulonów zmalał
Przez całe pół godziny nic nie wypadło z rury; potem wyleciał jeden zwitek, a po nim już nic
Mniej więcej o tej porze wszędzie ustawała praca
Cały departament wydał jedno głębokie westchnienie ulgi
Choć musiało to na zawsze pozostać tajemnicą, dokonano wielkiego dzieła
Nie istniał już ani jeden dokument świadczący o tym, iż wojna z Eurazją kiedykolwiek się toczyła
O dwunastej zero zero niespodziewanie ogłoszono, że wszyscy pracownicy ministerstwa są wolni do jutra rana
Z Księgą w teczce, którą trzymał między kolanami podczas pracy i pod sobą w czasie snu, Winston wrócił do domu, gdzie ogolił się i wykąpał, o mało nie zasypiając w wannie, choć woda była zaledwie letnia
Stawy trzeszczały mu przy każdym kroku, gdy z niemal lubieżną rozkoszą wspinał się po schodach do pokoju nad sklepem pana Charringtona
Był zmęczony, ale opuściła go senność
Otworzył okno, rozpalił brudny prymus i postawił na nim garnek wody, żeby zaparzyć kawę
Wiedział, że Julia wkrótce się zjawi; ale na razie miał Księgę
Usiadł w zniszczonym fotelu i rozpiął teczkę
Wydobył z niej ciężki tom w czarnej, amatorsko wykonanej oprawie, bez tytułu i nazwiska autora na okładce
Druk także nie był najlepszej jakości
Książka otwierała się łatwo, a brzegi miała wytarte; dowód, że przeszła przez wiele rąk
Na stronie tytułowej widniał napis:
Emmanuel Goldstein
TEORIA I PRAKTYKA OLIGARCHICZNEGO KOLEKTYWIZMU
Winston zaczął czytać:
Rozdział I
Ignorancja to Siła
Od początku czasów historycznych, a prawdopodobnie już od końca neolitu, na świecie istnieją trzy warstwy ludzi: górna, średnia i dolna
Wprowadzano najrozmaitsze podziały i wymyślano dla każdej z grup niezliczone określenia, a zarówno ich względna liczebność, jak i wzajemne stosunki zmieniały się w różnych epokach; jednakże podstawowa struktura społeczeństwa pozostała ta sama
Po najburzliwszych nawet wstrząsach i pozornie nieodwołalnych przemianach ludzkość powraca niebawem do dawnego modelu, podobnie jak żyroskop wraca do stałego położenia bez względu na to, jak daleko i pod jakim kątem zostanie wychylony przez działające nań siły
Cele poszczególnych warstw są absolutnie nie do pogodzenia…
Winston przerwał czytanie, głównie po to, aby rozkoszować się faktem, że czyta, na dodatek w wygodnych i bezpiecznych warunkach
Był sam; wolny od teleekranu, wolny od obaw, że ktoś podsłuchuje przez dziurkę od klucza, wolny nawet od nerwowego odruchu oglądania się za siebie i przysłaniania strony ręką
Wonny, letni wietrzyk łaskotał go w policzek
Z oddali dochodziły stłumione okrzyki dzieci; w samym pokoju panowała cisza przerywana jedynie owadzim cykaniem zegara
Winston zapadł się głębiej w fotelu i oparł nogi o kratę przed kominkiem
Tak wygląda rozkosz, wieczne szczęście
Nagle, jak ktoś, kto wie, że potem wróci do pierwszych stron i przeczyta całą książkę od deski do deski, otworzył ją w innym miejscu, akurat na początku trzeciego rozdziału
Zaczął czytać:
Rozdział III
Wojna to Pokój
Rozpad świata na trzy wielkie supermocarstwa był wydarzeniem nietrudnym do przewidzenia już pod koniec pierwszej polowy dwudziestego wieku
Dwa z trzech istniejących mocarstw, Eurazja i Oceania, powstały właściwie z chwilą wchłonięcia Europy przez Rosję oraz Imperium Brytyjskiego przez Stany Zjednoczone
Trzecie, Wschódazja, wyłoniło się jako odrębna jednostka dopiero po następnym dziesięcioleciu chaotycznych walk
Granice pomiędzy trzema supermocarstwami w wielu miejscach są umowne, w innych zmieniają się zależnie od wyników działań wojennych, na ogół jednak są to granice naturalne
Eurazja zajmuje całą północną część kontynentu eurazjatyckiego, od Portugalii po Cieśninę Beringa
Oceania składa się z obu Ameryk, wysp Oceanu Atlantyckiego łącznie z Wyspami Brytyjskimi, z Australii, wysp południowego Pacyfiku oraz z południowej części Afryki
Wschódazja, najmniejsze z mocarstw, o mało wyraźnej granicy zachodniej, obejmuje Chiny i kraje leżące na południe od nich, Wyspy Japońskie oraz znaczny, lecz niestałej wielkości obszar na terytorium Mandżurii, Mongolii i Tybetu
Zmieniając sojusze, trzy supermocarstwa ustawicznie prowadzą ze sobą wojnę, która trwa już od dwudziestu pięciu lat
Jednakże wojna współczesna nie przypomina rozpaczliwych i niszczycielskich zmagań, jakie miały miejsce w pierwszych dziesięcioleciach dwudziestego wieku
Jej cele są ograniczone, a prowadzący ją przeciwnicy nie potrafią się pokonać, nie walczą o nic konkretnego i nawet nie dzielą ich żadne zasadnicze różnice natury ideologicznej
Nie oznacza to bynajmniej, że sama wojna stała się bardziej humanitarna, a powszechne do niej nastawienie mniej krwawe
Wprost przeciwnie: histeria wojenna sięgnęła zenitu, a takie czyny, jak gwałty, grabieże, mordowanie dzieci, obracanie całych narodów w siłę niewolniczą oraz znęcanie się nad jeńcami (przybierające nawet tak drastyczne formy jak zakopywanie lub gotowanie żywcem) uchodzą za rzecz normalną, a kiedy dopuszcza się ich nie wróg, lecz własne wojska, za wręcz chwalebną
Jednakże samo prowadzenie działań wojennych angażuje tylko ograniczoną liczbę znakomicie wyszkolonych zawodowców; bilans strat także można uznać za stosunkowo niewielki
Bitwy, jeśli w ogóle do nich dochodzi, toczą się wyłącznie na rubieżach, o których położeniu przeciętny obywatel ma bardzo nikłe pojęcie, lub w pobliżu pływających fortec strzegących strategicznych punktów na szlakach morskich
W aglomeracjach miejskich wojna odczuwalna jest jedynie pod postacią chronicznego niedoboru towarów konsumpcyjnych lub sporadycznych wybuchów pocisków rakietowych, od których ginie najwyżej kilkadziesiąt osób
Charakter wojny zmienił się całkowicie
A ściślej mówiąc, zmieniła się priorytetowość racji jej prowadzenia
Sprawy, które w wielkich wojnach z początku dwudziestego wieku odgrywały tylko niewielką rolę, wysunęły się na czoło, stając się świadomą przyczyną podejmowania działań zaczepnych
Chcąc zrozumieć charakter obecnej wojny — a cały czas jest to ta sama wojna, choć co kilka lat następuje zmiana sojuszy — po pierwsze należy sobie w pełni uzmysłowić, iż nigdy nie zakończy się zdecydowanym zwycięstwem
Żadne dwa supermocarstwa, nawet działając wspólnie, nie zdołają pokonać trzeciego
Rozkład sił jest zbyt wyważony, a ponadto warunki naturalne każdego z mocarstw zapewniają mu znakomitą pozycję obronną
Eurazję chronią jej ogromne przestrzenie lądowe
Oceanię szerokość Atlantyku i Pacyfiku
Wschódazję liczebność i pracowitość jej mieszkańców
Ponadto, rozpatrując rzecz w kategoriach materialnych, nie ma już o co walczyć
Gospodarka każdego z mocarstw jest samowystarczalna, o podaży regulowanej lokalnym popytem, co sprawia, że traci sens główna niegdyś przyczyna prowadzenia wojen — pogoń za rynkami zbytu
Kwestia zaopatrzenia w surowce również przestała być żywotna, gdyż wszystkie trzy mocarstwa zajmują tak rozległe obszary, iż mają pod dostatkiem surowców wewnątrz własnych granic
Jeżeli w ogóle można mówić o ekonomicznych racjach prowadzenia wojny, jest to walka o siłę roboczą
Poza terytorium trzech mocarstw leży bowiem nie należący do żadnego z nich nieforemny czworobok zamieszkany przez jedną piątą ludzkości, który rozciąga się od Tangeru po Brazzaville i od Darwin po Hongkong
To właśnie o panowanie nad tym gęsto zaludnionym rejonem, a także nad obszarami polarnymi wokół bieguna północnego, mocarstwa wojują ze sobą
Żadne, z nich nie sprawuje władzy nad całym spornym terenem
Poszczególne jego części wciąż przechodzą z rąk do rąk, a możliwość zdobycia kolejnego kąska, dzięki błyskawicznej, zdradzieckiej akcji, jest właściwie jedyną przyczyną ciągłych zmian sojuszy między przeciwnikami
Na wszystkich spornych terenach występują złoża cennych minerałów, a tam gdzie panuje tropikalny klimat, w grę wchodzi dodatkowo możliwość uprawy roślin dających ważne surowce naturalne, takie jak kauczuk, którego syntetyczna produkcja jest stosunkowo kosztowna
Głównie jednak tereny te stanowią niewyczerpane źródło taniej siły roboczej
Mocarstwo okupujące albo równikową Afrykę, albo kraje Bliskiego Wschodu, albo też południowe Indie lub Archipelag Malajski dysponuje dziesiątkami lub setkami milionów źle opłacanych, pracowitych kulisów
Mieszkańcy tych obszarów, gdzie bardziej lub mniej jawnie przywrócono niewolnictwo, przechodzą nieustannie z rąk do rąk kolejnych zwycięskich najeźdźców, dla których ich życie nie przedstawia żadnej wartości; umieralność tubylców wkalkulowana jest tak samo jak koszt węgla czy ropy w cenę wzrostu produkcji broni niezbędnej do dalszych podbojów i powiększania siły roboczej, koniecznej do dalszego wzrostu produkcji broni, w celu dalszych podbojów dla zdobycia jeszcze większej siły roboczej — i tak w nieskończoność
Należy dodać, że działania wojenne właściwie nigdy nie przenoszą się poza sporne tereny
Południowa granica Eurazji wciąż przemieszcza się od dorzecza Konga po północne brzegi Morza Śródziemnego; nad wyspami leżącymi na Oceanie Indyjskim i na Pacyfiku panują na zmianę Oceania i Wschódazja; w Mongolii granica między Eurazją i Wschódazja nieustannie przesuwa się to w jedną to w drugą stronę; w Arktyce wszystkie trzy mocarstwa roszczą sobie prawo do ogromnych obszarów, lecz w większości są one nie zbadane i nie zamieszkane; w sumie równowaga sił między mocarstwami pozostaje niezachwiana, a tereny leżące w głębi nie tknięte wojną
Co więcej, praca wyzyskiwanych ludów zamieszkujących okolice równika jest zbędna dla gospodarki światowej
Ich trud nie wzbogaca reszty świata, gdyż całą produkcję pochłaniają działania wojenne, których jedynym celem jest uzyskanie lepszej pozycji do prowadzenia takich działań w przyszłości
Praca zniewolonych ludów umożliwia wyłącznie eskalację tempa wojny
Gdyby nie one, dominujący na świecie ustrój społeczny oraz procesy, dzięki którym się utrzymuje, właściwie pozostałyby bez zmian
Podstawowym celem działań wojennych (zgodnie z zasadą dwój my sienią, kierownicze umysły Wewnętrznej Partii są, a zarazem nie są go świadome) jest zużywanie wytworzonych towarów bez podnoszenia stopy życiowej obywateli
Od końca dziewiętnastego wieku państwa uprzemysłowione borykały się z problemem — zrazu tylko potencjalnym — nadwyżki dóbr konsumpcyjnych
Obecnie, gdy większość obywateli głoduje, problem ten oczywiście przestał się rysować tak ostro, lecz może wcale nie stałby się istotny, nawet gdyby zaniechano sztucznych procesów niszczenia nadwyżek
Świat teraźniejszy jest nędzną, walącą się ruiną w porównaniu ze światem sprzed 1914 roku, a jeszcze bardziej w zestawieniu z wyobrażeniami, jakie ludzie wtedy żyjący mieli o przyszłości
W pierwszych latach dwudziestego wieku wizja przyszłych czasów, w których ludzkość żyć będzie w niewiarygodnym dobrobycie, wygodnie, spokojnie, pracując wydajnie — świetlany, aseptyczny świat ze szkła, stali i śnieżnobiałego betonu — tkwiła w świadomości prawie wszystkich osób wykształconych
Nauka i technika rozwijały się w niesłychanym tempie i wydawało się logiczne, że proces ten będzie postępował naprzód
Tak się jednak nie stało, częściowo w wyniku zubożenia spowodowanego przez długotrwałe wojny i rewolucje, a po części dlatego, że postęp naukowy i techniczny wymaga swobody empirycznego myślenia, dla której nie było miejsca w totalitarnych systemach politycznych
W sumie świat dzisiejszy jest znacznie bardziej prymitywny, niż był pięćdziesiąt lat temu
Rozwinęły się pewne zacofane gospodarczo obszary, wyprodukowano także nieco nowego sprzętu o przeznaczeniu militarnym lub policyjno-szpiegowskim, lecz niemal całkowicie zaniechano działalności badawczej i wynalazczej, a zniszczeń po wybuchach bomb atomowych z lat pięćdziesiątych nigdy nie naprawiono
Jednakże niebezpieczeństwa, jakie pociąga za sobą industrializacja, nadal są aktualne
Kiedy pojawiły się pierwsze maszyny, dla ludzi myślących stało się jasne, że oto następuje koniec ludzkiego mozołu, a co za tym idzie, w znacznej mierze także koniec nierówności społecznych
Gdyby świadomie użyto maszyn w celu zwalczania głodu, pracy ponad siły, brudu, analfabetyzmu i chorób, przez okres kilku pokoleń można by wyplenić wszystkie te plagi i bolączki
Ale chociaż kierowano się zupełnie innymi przesłankami, przeciętna stopa życiowa rzeczywiście wzrosła niesłychanie w ciągu pięćdziesięcioletniego okresu na przełomie ubiegłego i obecnego wieku, po prostu jako uboczny wynik procesu industrializacji, wytwarzającego dobra, które siłą rzeczy trafiały do rąk wszystkich
Zarazem jednak uświadomiono sobie, że powszechny dostatek zagraża trwałości społeczeństw hierarchicznych; właściwie jest ich zgubą
W świecie, gdzie każdy pracuje krótko, ma pod dostatkiem żywności, mieszka w domku z bieżącą wodą, posiada lodówkę, samochód, a może nawet i awionetkę, po prostu znikają najbardziej rzucające się w oczy i najbardziej istotne przejawy nierówności
Powszechny dostatek oznacza zatarcie różnic
Można sobie oczywiście wyobrazić społeczeństwo, w którym dobrobyt, w sensie własności dóbr materialnych i wygody życia
, dostępny jest wszystkim na równi, podczas gdy władza spoczywa w rękach nielicznej kasty uprzywilejowanych
Ale w praktyce podobna społeczność nie miałaby zagwarantowanej trwałości
Gdyby wszyscy byli jednakowo zamożni i dysponowali taką samą ilością wolnego czasu, ogromna masa ludzi dotychczas ogłupionych nędzą zdobyłaby wykształcenie i nauczyła się myśleć, a wówczas prędzej czy później zdałaby sobie sprawę, że uprzywilejowana mniejszość nie ma żadnej racji bytu i należy ją obalić
Społeczeństwo hierarchiczne musi opierać się na nędzy i ciemnocie, aby sprawnie funkcjonować
Powrót do rolniczej gospodarki przeszłości, o czym marzyli niektórzy myśliciele z początku dwudziestego wieku, w ogóle nie wchodził w grę
Takie rozwiązanie kłóciło się z pędem ku mechanizacji, który na całym świecie przerodził się niemal w instynkt, a co ważniejsze, każdy kraj technicznie zacofany byłby zupełnie bezradny w razie wybuchu konfliktu zbrojnego; musiałby się podporządkować, bezpośrednio lub pośrednio, bardziej rozwiniętym przemysłowo rywalom
Utrzymanie mas w ubóstwie przez ograniczenie produkcji też nie było wyjściem zadowalającym
Tak właśnie przedstawiała się sytuacja w ostatniej fazie kapitalizmu, mniej więcej w latach 1920-1940
Gospodarkę wielu państw doprowadzono do stagnacji, ziemia leżała odłogiem, nie inwestowano w dalsze środki produkcji, ogromną część ludności pozbawiono pracy, a rządowe instytucje charytatywne wypłacały bezrobotnym zaledwie głodowe zasiłki
Ponieważ jednak taka polityka prowadziła również do osłabienia militarnego, a wynikającego z niej ubóstwa absolutnie nic nie usprawiedliwiało, z czasem napotkała opór
Należało się uporać z problemem, jak utrzymywać w ciągłym ruchu machinę przemysłu, nie zwiększając zamożności świata
Rozumiano, że dobra należy wytwarzać, lecz nie wolno ich rozpowszechniać
Jedynym realnym rozwiązaniem była więc ciągła wojna
Istotą wojny jest niszczenie — niekoniecznie zabijanie ludzi, lecz niszczenie wytworów ich rąk
Wojna to sposób na obracanie w pył, wysadzanie w stratosferę lub zatapianie na dno oceanów materiałów, które można by zużytkować inaczej, niepotrzebnie przyczyniając się do podwyższenia poziomu życia szerokich mas społeczeństwa, a co za tym idzie, do ich edukacji
Nawet wówczas, gdy sprzęt bojowy nie ulega zniszczeniu, jego produkcja to wygodny sposób zajęcia siły roboczej bez wytwarzania zbędnych towarów konsumpcyjnych
Na przykład każda pływająca forteca wymaga nakładów pracy wystarczających dla zbudowania kilkuset statków handlowych
Z czasem niszczy się ją jako przestarzałą i jeszcze większym nakładem sił i środków woduje następną, która również nie przynosi nikomu absolutnie żadnego pożytku
W teorii przemysł zbrojeniowy ma pochłaniać wszystkie nadwyżki pozostałe po zaspokojeniu bieżących potrzeb społeczeństwa
W praktyce zawsze zaniża się te potrzeby, czego rezultatem jest ciągły niedobór większości niezbędnych artykułów; ten stan rzeczy uchodzi jednak za korzystny
Rozmyślnie dąży się do tego, aby nawet egzystencja grup uprzywilejowanych utrzymywała się na granicy niedostatku, gdyż powszechna nędza zwiększa wartość drobnych przywilejów, a tym samym poszerza przepaść między poszczególnymi odłamami społeczeństwa
Jeśli przyjąć za kryterium warunki panujące na początku dwudziestego wieku, nawet członek Wewnętrznej Partii prowadzi życie skromne i pracowite
Lecz te nieliczne luksusy, które mu przysługują — duże, odpowiednio urządzone mieszkanie, lepsza gatunkowo odzież, lepszej jakości żywność, napoje i tytoń, dwóch lub trzech służących, prywatny samochód lub helikopter — sprawiają, że żyje w innym świecie niż członek Zewnętrznej Partii, podczas gdy ten z kolei korzysta z przywilejów wynoszących go ponad ciemiężone masy nazywane „prolami”
Sytuacja społeczna przypomina tę, jaka istnieje w oblężonym mieście, kiedy to marny ochłap koniny stanowi różnicę między bogactwem a nędzą
Jednocześnie świadomość toczącej się wojny i ciągłego zagrożenia, powoduje, iż przekazanie całej władzy w ręce nielicznej kasty wydaje się naturalnym i koniecznym warunkiem przetrwania
Wojna, jak to się okaże w dalszym ciągu wywodu, nie tylko szerzy niezbędną destrukcję, lecz robi to w sposób psychologicznie łatwy do akceptacji
Teoretycznie można by bez większych trudności zmarnować nadmiar sił wytwórczych wznosząc świątynie, piramidy, kopiąc i zasypując doły lub produkując ogromne ilości towarów, a następnie je paląc
To jednak stwarzałoby wyłącznie ekonomiczne, a nie emocjonalne podstawy sprawnego funkcjonowania ustroju hierarchicznego
Nie chodzi o morale mas, których odczucia są nieistotne, jak długo ludzie wykonują swoją pracę, lecz o morale samej Partii
Nawet od szeregowych członków Partii oczekuje się fachowości, pracowitości i choćby minimalnej inteligencji, ale najważniejsze jest, aby byli łatwowiernymi fanatykami i ignorantami, których najczęstsze uczucia to strach, nienawiść, uwielbienie oraz orgiastyczny tryumf
Innymi słowy, ich mentalność powinna odpowiadać potrzebom wojny
Nieważne, czy trwa ona rzeczywiście ani też — ponieważ zdecydowane zwycięstwo jednej ze stron jest niemożliwe — jak toczą się jej losy
Liczy się sam fakt ciągłego stanu zagrożenia
Rozszczepienie mózgu, którego Partia wymaga od swych członków, a które łatwiej osiąga się w atmosferze wojny, stało się obecnie już niemal powszechne, a im kto wyżej stoi, tym bardziej wyraziste
Właśnie bowiem wśród członków Wewnętrznej Partii histeria wojenna i nienawiść do wroga są najsilniejsze
Ze względu na kierownicze funkcje członkowie Wewnętrznej Partii często muszą wiedzieć, że ten lub inny komunikat z linii frontu jest kłamliwy; może nawet orientują się, że cała wojna to blaga i albo nie toczy się wcale, albo z zupełnie innych przyczyn niż te, które się oficjalnie głosi; ale swoją wiedzę łatwo neutralizują dzięki technice zwanej dwójmyśleniem
Ich ’niemal mistyczna wiara, iż wojna trwa naprawdę, pozostaje niezachwiana; święcie wierzą również w to, że kiedyś wojna zakończy się zwycięstwem i Oceania zapanuje niepodzielnie nad światem
Dla wszystkich członków Wewnętrznej Partii rychłe zwycięstwo Oceanii jest po prostu aktem wiary
Zostanie osiągnięte albo przez stopniowy podbój coraz większych obszarów i związaną z tym przewagę militarną, albo przez wynalezienie nowej broni, przed którą wróg nie zdoła się zabezpieczyć
Badania nad tego typu bronią trwają bezustannie; przemysł zbrojeniowy jest zresztą jedną z niewielu gałęzi, w których pomysłowość lub w ogóle myślenie jako takie znajduje pewne ujście
We współczesnej Oceanii termin „nauka” w dawnym rozumieniu tego słowa przestał mieć jakiekolwiek zastosowanie
W nowo-mowie słowo to po prostu nie istnieje
Myślenie empiryczne, podstawa wszystkich naukowych osiągnięć przeszłości, sprzeczne jest z elementarnymi założeniami angsocu
Zresztą postęp techniczny też ma prawo bytu wyłącznie wówczas, gdy może przyczynić się do dalszego uszczuplenia swobód obywatelskich
We wszystkich dziedzinach świat albo się cofa, albo stoi w miejscu
Ziemię orze się pługami ciągniętymi przez konie, a książki pisze maszyna
Jednakże w kwestiach najwyższej wagi — czyli związanych z wojną i aparatem policyjno-szpiegowskim ~ podejście empiryczne wciąż spotyka się z aprobatą, a przynajmniej z przyzwoleniem
Partia ma dwa zasadnicze cele: zawładnąć całą kulą ziemską i zlikwidować raz na zawsze swobodę myślenia
Tak więc jej dwa największe problemy, które ustawicznie stara się rozwiązać, są następujące: jak wbrew woli danego człowieka odczytać jego myśli oraz jak w ciągu kilku sekund i bez żadnego ostrzeżenia zgładzić kilkaset milionów ludzi
Wszystkie badania koncentrują się na tych dwóch zagadnieniach
Współczesny naukowiec łączy w sobie cechy psychologa i inkwizytora, szczegółowo badając znaczenie ludzkiej mimiki, gestów, tonu głosu, sprawdzając wpływ na prawdomówność różnych preparatów, terapii wstrząsowej, hipnozy i tortur — lub też jest chemikiem, fizykiem czy biologiem, zajmującym się tylko tymi gałęziami swojej dziedziny, które mogą służyć ludobójstwu
W ogromnych laboratoriach Ministerstwa Pokoju, w stacjach badawczych ukrytych w brazylijskich dżunglach, na pustyniach Australii lub samotnych wysepkach Antarktydy zespoły ekspertów niestrudzenie prowadzą doświadczenia
Jedni koncentrują się na logistyce przyszłych wojen; drudzy wymyślają coraz większe pociski rakietowe, coraz silniejsze środki wybuchowe, coraz trwalsze materiały do opancerzania samolotów, statków i pojazdów; inni szukają nowych, bardziej zabójczych gazów, rozpuszczalnych trucizn, które można by produkować w dostatecznych ilościach, aby zniszczyć roślinność całego kontynentu, lub odmian bakterii chorobotwórczych odpornych na wszystkie znane antybiotyki; jeszcze inni usiłują wynaleźć pojazd, który umiałby się poruszać pod ziemią niczym kret, lub samolot zdolny do unoszenia się tygodniami w powietrzu; bada się również jeszcze bardziej odległe możliwości, takie jak skupianie promieni słonecznych dzięki soczewkom rozmieszczonym tysiące kilometrów od ziemi lub sztuczne wywoływanie trzęsień ziemi i potężnych pływów dzięki wykorzystaniu wysokich temperatur panujących wewnątrz skorupy ziemskiej
Jednakże do realizacji tych projektów wiedzie daleka droga; zresztą żadne z mocarstw nigdy nie osiąga w tym wyścigu znacznej przewagi
Ale najciekawsze jest to, że wszystkie trzy posiadają już broń bez porównania straszliwszą od środków rażenia, które ich naukowcy będą kiedykolwiek potrafili skonstruować, a mianowicie bombę atomową
Chociaż Partia, jak to zwykła czynić, sobie przypisuje jej wynalezienie, w rzeczywistości broń ta pojawiła się po raz pierwszy na początku lat czterdziestych, a mniej więcej dziesięć lat później posłużono się nią na masową skalę
Kilkaset bomb atomowych zrzucono wówczas na ośrodki przemysłowe rozsiane po europejskich obszarach Rosji, po Europie Zachodniej i Ameryce Północnej
Sfery rządzące doszły jednak do wniosku, że dalsze bombardowania doprowadzą do całkowitego zniszczenia cywilizacji, a tym samym ich władzy
Od tego czasu, aczkolwiek nie podpisano w tej sprawie żadnego porozumienia ani nie wystąpiono nawet z takim projektem, bomby przestały spadać
Ale wszystkie trzy mocarstwa nadal je produkują i gromadzą w nadziei, że kiedy nadejdzie decydujący moment, będą mogły posłużyć się nimi i odnieść druzgocące zwycięstwo
Tymczasem w ciągu ostatnich trzydziestu, czterdziestu lat sztuka wojenna nie posunęła się właściwie naprzód
Więcej jest helikopterów, zamiast bombowców wytwarza się raczej pociski samosterujące, a szybkie, lecz łatwe do zatopienia okręty zastąpiono niemal niezniszczalnymi pływającymi fortecami; poza tym jednak postęp jest nieznaczny
Czołgi, łodzie podwodne, torpedy, karabiny maszynowe, jak również karabiny i granaty ręczne pozostają w użyciu
I wbrew artykułom o ciągłych rzeziach regularnie ukazującym się w prasie, oraz tej samej treści komunikatom teleekranowym, krwawe bitwy znane z wcześniejszych wojen, kiedy w ciągu tygodni ginęły setki tysięcy lub nawet miliony ludzi, nie powtórzyły się ani razu
Żadne z trzech supermocarstw nigdy nie ryzykuje rozpoczynania działań, które mogłyby zakończyć się dla niego totalną klęską
Jedyne większe operacje wojenne to nagłe podstępne ataki na siły sojusznika
Wszystkie mocarstwa stosują lub raczej udają, że stosują identyczną strategię
Chodzi o to, aby w wyniku działań zbrojnych, traktatów i nagłej zdrady otoczyć własnymi bazami terytorium nieprzyjaciela, podpisać z nim układ przyjaźni i trwać w niej dostatecznie długo, by uśpić jego czujność
Następnie, zgromadziwszy w bazach rakiety uzbrojone w głowice atomowe, odpalić je równocześnie, powodując zniszczenia tak znaczne, iż akcja odwetowa nie będzie możliwa
Wtedy należy podpisać pakt o nieagresji z trzecim mocarstwem i rozpocząć przygotowania do kolejnego ataku
Nie trzeba nawet wyjaśniać, że te plany to mrzonki bez żadnej szansy powodzenia
Co więcej, jedyne podejmowane działania wojenne toczą się w okolicach równika lub bieguna północnego; nigdy nie dochodzi do inwazji rdzennych ziem nieprzyjaciela
To właśnie wyjaśnia, dlaczego niektóre granice między mocarstwami są umowne
Na przykład Eurazja mogłaby bez trudu opanować Wyspy Brytyjskie, które geograficznie stanowią część Europy, Oceania zaś mogłaby przesunąć swoje granice aż po Ren lub nawet Wisłę
Lecz to podważyłoby respektowaną przez wszystkie strony, choć nigdy oficjalnie nie sformułowaną zasadę kulturowej integralności
Gdyby Oceania podbiła tereny znane niegdyś jako Francja i Niemcy, musiałaby albo poddać eksterminacji całą ludność miejscową, co wcale nie byłoby proste, albo wchłonąć sto milionów mieszkańców reprezentujących bardzo zbliżony poziom rozwoju
Wszystkie trzy mocarstwa odczuwają ten problem
Brak wszelkich kontaktów z cudzoziemcami, z wyjątkiem jeńców i ciemnoskórych niewolników, to konieczny warunek powodzenia ich polityki
Nawet aktualnego sojusznika traktuje się podejrzliwie
Pomijając jeńców wojennych, przeciętny mieszkaniec Oceanii nigdy nie ogląda obywateli Eurazji lub Wschódazji, a nauka języków obcych jest zakazana
Gdyby pozwolono mu nawiązać znajomość z cudzoziemcami, przekonałby się, że są takimi samymi ludźmi jak on, a wszystko, co o nich słyszał, to przeważnie kłamstwa
Zamknięty świat, w którym żyje, otworzyłby się nagle, a strach, nienawiść i obłuda, od których zależy jego morale, mogłyby po prostu się ulotnić
Dlatego zainteresowane strony dobrze zdają sobie sprawę z tego, że bez względu na to, jak często Persja, Egipt, Jawa lub Cejlon przechodzą z rąk do rąk, granic samych mocarstw nie mogą przekraczać ludzie, lecz wyłącznie pociski
Takie rozumowanie wynika także z faktu — o którym nigdy nie wspomina się na głos, choć wszyscy potajemnie zdają sobie z niego sprawę — iż warunki życia w trzech mocarstwach są praktycznie identyczne
W Oceanii zwycięska ideologia nosi nazwę angsocu, w Eurazji neobolszewizmu, we Wschódazji określa się ją chińskim terminem tłumaczonym zwykle jako „kult śmierci”, aczkolwiek jego sens lepiej chyba oddaje sformułowanie „zanik ja”
Obywatel Oceanii nie ma prawa zgłębiać dwóch pozostałych ideologii, lecz uczy się gardzić nimi jako barbarzyńskimi idiotyzmami stanowiącymi obrazę moralności i zdrowego rozsądku
W rzeczywistości wszystkie trzy ideologie są bardzo do siebie zbliżone, oparte zaś na nich systemy polityczne w ogóle niczym się nie różnią
Wszędzie obowiązuje ta sama hierarchiczna struktura i kult niemal boskiego przywódcy, a identyczne gospodarki całkowicie podporządkowano prowadzeniu wojny
Trzy supermocarstwa nie tylko nie potrafią się pokonać, lecz także nie miałyby z tego żadnych korzyści
Przeciwnie: dopóki panuje między nimi niezgoda, dopóty podpierają się nawzajem niby trzy snopki pszenicy
Jak zwykle, grupy rządzące są równocześnie świadome i nieświadome tej zależności
Marzy im się podbój całego świata, ale zarazem zdają sobie sprawę, że wojna powinna trwać wiecznie i nikomu nie przynosić zwycięstwa
Fakt, iż groźba totalnej klęski po prostu nie istnieje, umożliwia negowanie rzeczywistości, co jest cechą charakterystyczną i angsocu, i wrogich mu światopoglądów
W tym miejscu należy powtórzyć wypowiedzianą już wcześniej myśl, że przez ciągłość wojna całkowicie zmieniła charakter
W minionych wiekach wojna niemal z definicji prędzej czy później kończyła się wyraźnym zwycięstwem lub klęską
Stanowiła też jeden z najlepszych sprawdzianów zakotwiczenia danej zbiorowości w rzeczywistym świecie
Wszyscy władcy we wszystkich stuleciach usiłowali narzucić swoim poddanym fałszywą wizję świata, lecz nie mogli upierać się przy iluzji, która osłabiałaby gotowość bojową ich kraju
Dopóki klęska oznaczała utratę niepodległości lub przynosiła inne niepożądane następstwa, należało dobrze zabezpieczyć się przed przegraną
Nie wolno było lekceważyć rzeczywistości
W filozofii, religii, etyce lub polityce dwa plus dwa mogło równać się pięć, ale gdy chodziło o skonstruowanie armaty czy samolotu, wynik musiał brzmieć cztery
Narody, które pozwalały się wyprzedzić pod względem rozwoju technicznego, z czasem podbijano bez wyjątku, a walka o postęp toczyła się zwykle w klimacie zabójczym dla iluzji
Aby iść naprzód, trzeba umieć korzystać z doświadczeń przeszłości, a chcąc to czynić, należy mieć o niej dokładne pojęcie
Gazety i podręczniki zawsze, oczywiście, przedstawiały wiadomości w sposób stronniczy, lecz fałszowanie ich do tego stopnia, jak praktykuje się to obecnie, było nie do pomyślenia
Groźba wojny powodowała, że warstwy stojące u władzy musiały się kierować zdrowym rozsądkiem w swoich poczynaniach
Dopóki wojna kończyła się klęską lub zwycięstwem, nie mogły sobie pozwolić na pełną samowolę
Kiedy jednak wojna zamienia się w proces ciągły, przestaje być niebezpieczna
Wieczna wojna wyklucza istnienie wyższych racji wojskowych
Postęp techniczny może ulec zahamowaniu, a najbardziej oczywiste fakty można przekręcić lub ignorować
Jak wspomniano powyżej, w przemyśle zbrojeniowym nadal prowadzi się badania uważane niegdyś za naukowe, lecz ponieważ plany podboju leżą wyłącznie w sferze fantazji, brak powodzenia bynajmniej nikogo nie martwi
Sprawność, nawet sprawność militarna, przestała być konieczna
Jedyny sprawnie funkcjonujący organ w Oceanii to Policja Myśli
Skoro każde z mocarstw jest niepokonane, każde w efekcie tworzy odrębny świat, w którym można bez żadnych przeszkód wprowadzać w życie najbardziej niedorzeczne koncepcje
Rzeczywistość daje się odczuć wyłącznie w kwestiach dotyczących podstawowych potrzeb życiowych — takich jak zaspokojenie głodu i pragnienia, zapewnienie dachu nad głową, zaopatrzenie w odzież, a także zabezpieczenie się przed przypadkowym połknięciem trucizny lub wypadnięciem z okna wieżowca
Między życiem a śmiercią, przyjemnością a bólem wciąż znać różnicę, ale to wszystko
Odcięty od kontaktu ze światem zewnętrznym, a także z przeszłością, obywatel Oceanii przypomina człowieka zawieszonego w przestrzeni międzygwiezdnej; jak on nie potrafi stwierdzić, gdzie jest góra, a gdzie dół
Rządzący takim państwem mają władzę absolutną, o jakiej nawet nie marzyli faraonowie czy rzymscy cesarze
Muszą się troszczyć o to, aby nie zagłodzić na śmierć zbyt wielkiej rzeszy poddanych, gdyż mogłoby to mieć negatywne skutki dla kraju, muszą też utrzymywać swój arsenał na tak samo niskim poziomie technicznym jak rywale; lecz zadbawszy o to minimum, mogą wyczyniać z rzeczywistością, co im się żywnie podoba
Tak więc obecna wojna, jeśli stosować do niej miarę dawnych wojen, jest zwyczajną fikcją
Przypomina walki toczone przez samce pewnych parzystokopytnych gatunków, których rogi wyrastają pod takim kątem, iż zwierzęta nie mogą wyrządzić sobie krzywdy
Ale chociaż jest fikcyjna, nie znaczy to, że nie odgrywa żadnej roli
Likwiduje nawis produkcyjny i pomaga utrzymać psychozę niezbędną do prawidłowego funkcjonowania systemu
Wojna, jak to wykażemy w dalszej części wywodu, obecnie stała się wyłącznie wewnętrzną sprawą państwa
W przeszłości grupy rządzące poszczególnych krajów wojowały ze sobą i zwycięzca zawsze łupił pokonanego, aczkolwiek świadomość wspólnoty interesów powstrzymywała go od nadmiernego szerzenia zniszczeń
W dzisiejszych czasach grupy te nie walczą ze sobą wcale
Teraz wojnę toczy rząd przeciwko obywatelom własnego państwa, a jej celem nie są korzyści terytorialne lub zapobieżenie grabieży, lecz zachowanie panującego ustroju w nie zmienionej formie
Sam termin „wojna” stał się więc mylący
Właściwie można rzec, nie mijając się z prawdą, iż z chwilą przeobrażenia się w ciągłą, wojna przestała istnieć
Nacisk, jaki jej groźba wywierała na społeczność ludzką pomiędzy neolitem a początkiem dwudziestego wieku, znikł; obecnie mamy do czynienia z czymś zupełnie innym
Skutek byłby identyczny, gdyby zamiast ze sobą walczyć, trzy mocarstwa zgodziły się zawrzeć wieczny pokój i zagwarantować sobie nienaruszalność granic
W tym wypadku każde z nich nadal byłoby zamkniętym światem, wolnym od jakiegokolwiek otrzeźwiającego zagrożenia z zewnątrz
Trwały pokój niczym by się nie różnił od ciągłej wojny
Taki właśnie — choć ogromna większość członków Partii uświadamia sobie tylko jego powierzchowne znaczenie — jest ukryty sens partyjnego hasła Wojna to Pokój
Winston na chwilę oderwał się od lektury
Gdzieś w oddali rozległ się huk pocisku rakietowego
Fakt czytania zakazanej książki w samotności, w pomieszczeniu bez teleekranów, wciąż napawał go błogością
Samotność i poczucie bezpieczeństwa odbierał jako takie same doznania fizyczne jak zmęczenie mięśni, miękkość fotela lub łagodny powiew wiatru wpadający przez okno
Był zachwycony książką; a może raczej tym, że potwierdza jego własne przemyślenia
Nie dowiedział się z niej właściwie nic nowego, lecz to jedynie zwiększało jej atrakcyjność
Słowa, które czytał, mógłby napisać sam, gdyby tylko zdołał uporządkować swoje rozproszone myśli
Książkę stworzył ktoś o podobnym umyśle, ale znacznie potężniejszym, bardziej systematycznym, mniej strachliwym
Winston doszedł do wniosku, że najlepszymi książkami są te, które mówią nam, co już sami wiemy
Otworzył tom na początku pierwszego rozdziału, gdy nagle usłyszał na schodach kroki Julii
Poderwał się z fotela, żeby ją przywitać
Cisnęła na podłogę brązową torbę z narzędziami i rzuciła mu się na szyję
Nie widzieli się przeszło tydzień
— Mam Księgę — oznajmił, jak tylko wypuścił ją z objęć
— Tak, naprawdę? Świetnie — odparła i nie okazując większego zainteresowania uklękła przy prymusie, aby zaparzyć kawę
Następne pół godziny spędzili w łóżku; w tym czasie nie wracali do tematu książki
Pod wieczór lekko się ochłodziło, przykryli się więc kapą
Z dołu dochodził znajomy śpiew i odgłosy butów szurających o bruk
Krzepka kobieta o czerwonych rękach, którą Winston widział, kiedy pierwszy raz czekał tu na Julię, dosłownie nie opuszczała podwórka
O każdej porze dnia krążyła nieustannie między balią a sznurem, to zatykając sobie usta spinaczami do bielizny, to śpiewając na całe gardło
Julia ułożyła się wygodniej i powoli zapadała w sen
Winston sięgnął po książkę, która leżała na podłodze, i usiadł na łóżku, oparty o wezgłowie
— Musimy ją przeczytać — rzekł
— Oboje
Wszyscy członkowie Braterstwa muszą ją znać
— Przeczytaj pierwszy — odpowiedziała nie otwierając oczu
— Najlepiej czytaj na głos
Wtedy będziesz mógł mi wyjaśniać trudniejsze fragmenty
Wskazówki zegara wskazywały szóstą, czyli osiemnastą
Mieli przed sobą trzy, cztery godziny
Winston oparł książkę o kolana i zaczął czytać
Rozdział I
Ignorancja to Siła
Od początku czasów historycznych, a prawdopodobnie już od końca neolitu, na świecie istnieją trzy warstwy ludzi: górna, średnia i dolna
Wprowadzano najrozmaitsze podziały i wymyślano dla każdej z grup niezliczone określenia, a zarówno ich względna liczebność, jak i wzajemne stosunki zmieniały się w różnych epokach; jednakże podstawowa struktura społeczeństwa pozostała ta sama
Po najburzliwszych nawet wstrząsach i pozornie nieodwołalnych przemianach ludzkość powraca niebawem do dawnego modelu, podobnie jak żyroskop wraca do stałego położenia bez względu na to, jak daleko i pod jakim kątem zostanie wychylony przez działające nań siły
— Julio, nie śpisz? — spytał
— Nie, najdroższy, słucham
Czytaj dalej
To wspaniałe
Wrócił do lektury
Cele poszczególnych warstw są absolutnie nie do pogodzenia
Celem górnej jest utrzymanie swojej pozycji
Celem średniej jest zamiana miejsc z górną
Celem dolnej, jeśli akurat go ma — gdyż na ogół jej przedstawiciele są zbyt ogłupieni ciężką pracą fizyczną, aby myśleć o czymkolwiek poza żmudną codziennością — jest znieść przywileje i stworzyć społeczeństwo, w którym wszyscy będą sobie równi
Na przestrzeni dziejów wciąż toczą się boje, w ogólnych zarysach przebiegające identycznie
Przez długie okresy warstwa górna pewnie dzierży władzę, lecz prędzej czy później następuje moment, kiedy traci wiarę we własne siły, albo w swoje umiejętności sprawnego rządzeniu; czasami dzieje się to równocześnie
Wówczas obala ją warstwa średnia, która kaptuje do pomocy dolną, wmawiając jej, iż walczy o wolność i sprawiedliwość
Zaledwie osiąga cel, spycha warstwę dolną na jej dawną, podrzędną pozycję, a sama przeistacza się w górną
Po pewnym czasie z jednej lub obu tych warstw wykluwa się nowa grupa średnia i bój zaczyna się od początku
Z trzech warstw tylko dolnej nigdy nie udaje się choćby na krótko zrealizować upragnionych celów
Twierdzenie, iż w ciągu wieków nie dokonał się żaden postęp materialny, byłoby przesadą
Nawet w obecnych czasach, mimo panującego zacofania, warunki bytowe przeciętnego obywatela są lepsze niż przed kilkuset laty
Lecz ani dostatek, ani wzrost kultury obyczajów, ani reformy i rewolucje nie przybliżyły choćby o milimetr realizacji ideału powszechnej równości
Z punktu widzenia warstwy dolnej żadna odmiana historyczna nie zmieniła niczego oprócz nazwy panów
Pod koniec dziewiętnastego wieku wielu badaczy dostrzegło ten powtarzający się schemat
Powstały wówczas szkoły myślicieli, którzy pojmowali historię jako proces cykliczny i usiłowali wykazać, iż nierówność należy do niepodważalnych praw natury
Pogląd ten, oczywiście, zawsze miał swoich zwolenników, lecz po raz pierwszy sformułowano go tak dosadnie
Wcześniej doktryna uzasadniająca konieczność istnienia hierarchicznej struktury społeczeństwa była domeną warstwy górnej
Głosili ją królowie i arystokracja, a także księża, prawnicy i podobne pasożyty grup rządzących; zwykle dla osłody obiecywano rekompensatę w fikcyjnym świecie pozagrobowym
Warstwa średnia, dopóki walczyła o władzę, zawsze chętnie szermowała takimi hasłami jak wolność, sprawiedliwość, braterstwo
Nastał jednak czas, kiedy ideę braterstwa zaczęli atakować ci, którzy jeszcze nie skupiali w swych rękach władzy, lecz dopiero mieli ochotę po nią sięgnąć
Dotychczas warstwa średnia dokonywała rewolucji pod sztandarem równości, po czym obaliwszy dawną tyranię natychmiast ustanawiała własną
Natomiast reprezentanci nowej warstwy średniej z góry zapowiadali wprowadzenie tyranii
Socjalizm, teoria, która pojawiła się na początku dziewiętnastego wieku i stanowiła ostatnie ogniwo myśli leżącej u podstaw buntów niewolników jeszcze w starożytności, była początkowo głęboko przesiąknięta utopijnymi poglądami wcześniejszych stuleci
Lecz każda kolejna wersja socjalizmu tworzona po roku 1900 coraz bardziej jawnie dystansowała się od idei wolności i równości
Nowe ideologie, które wyłoniły się w połowie wieku — angsoc w Oceanii, neobolszewizm w Eurazji oraz, według powszechnie używanego określenia, „kult śmierci” we Wschódazji — zupełnie świadomie dążyły do wprowadzenia niewoli i nierówności
Ideologie te, wyrosłe z socjalizmu, zachowały jego terminologię i mieniły się jego duchowymi spadkobiercami
Jednakże celem ich twórców było zatrzymanie postępu i biegu historii w dowolnie wybranym momencie
Wahadło dziejów powinno się wychylić po raz ostatni… i zatrzymać
Jak zwykle, warstwę górną miała obalić i zastąpić warstwa średnia, lecz tym razem, dzięki świadomej strategii, nowi władcy mieli panować wiecznie
Przyczyną powstania nowych doktryn było w znacznej mierze nagromadzenie wiedzy historycznej oraz wykształcenie się historycznej świadomości, nieznanej w minionych stuleciach
Dostrzeżono cykliczność dziejów; a skoro ją dostrzeżono, wysnuto wniosek, iż zjawisko to można zmienić
Lecz za główną i podstawową przyczynę należy uznać fakt, że już na początku dwudziestego wieku realizacja hasła równości stała się możliwa
Wprawdzie ludzie nadal nie byli sobie równi pod względem wrodzonych uzdolnień, a ich pozycja zależała od wykonywanego zawodu, znikła jednak potrzeba podziałów klasowych oraz silnego zróżnicowania majątkowego
W przeszłości różnice klasowe nie tylko były nieuchronne, lecz także pożądane
Nierówność stanowiła cenę postępu
Ale wraz z początkiem industrializacji sytuacja zmieniła się radykalnie
To, że ludzie wykonują różne prace, nie musi wcale oznaczać, że różna jest ich sytuacja społeczna i materialna
Dlatego też nowym grupom dążącym do przechwycenia władzy powszechna równość jawiła się nie jako ideał, do którego należy dążyć, lecz niebezpieczeństwo, przed którym trzeba się bronić
W bardziej zacofanych epokach, kiedy sprawiedliwa i pokojowa egzystencja była nieziszczalnym marzeniem, łatwo przychodziło w nią wierzyć
Myśl o ziemskim raju, gdzie wszyscy żyją zgodnie jak bracia, a prawo i wyzysk nie istnieją, przez tysiące lat przewijała się w zbiorowej wyobraźni
Utopii tej uległy nawet grupy odnoszące największe korzyści po każdym przewrocie
Spadkobiercy rewolucji francuskiej, angielskiej i amerykańskiej po trosze sami wierzyli w swoje deklaracje, chociażby o niezbywalnych prawach człowieka, wolności słowa i równości w oczach prawa, a także pozwalali, by do pewnego stopnia kształtowały ich działanie
Ale już na początku lat trzydziestych myśl polityczną zdominowały poglądy, których głosiciele opowiadali się za władzą autorytatywną
Marzenia o ziemskim raju odrzucono dokładnie wtedy, gdy ich realizacja po raz pierwszy stała się możliwa
Każda nowa teoria polityczna, bez względu na to, jakie nosiła miano, propagowała hierarchizację i rządy silnej ręki
Powszechna zachowawczość poglądów, charakterystyczna dla tego okresu, sprawiła, iż powrócono do dawnych praktyk, zarzuconych już kilkaset lat temu, takich jak przetrzymywanie więźniów bez procesu, wykorzystywanie jeńców do niewolniczej pracy, publiczne egzekucje, wymuszanie zeznań torturami, porywanie zakładników oraz deportacje całych narodów — a co więcej, takie działania tolerowali i występowali w ich obronie ludzie uważający się za światłych i postępowych
Dopiero po dziesięcioleciu wojen, walk domowych, rewolucji i kontrrewolucji, które nie ominęły żadnej części świata, angsoc i konkurencyjne ideologie przekształciły się w praktyczne koncepcje polityczne
Zwiastowały je różne systemy rządzenia, zwykle nazywane totalitarnymi, które pojawiły się wcześniej, toteż ostateczny kształt świata, jaki wyłonił się z chaosu, nikogo nie zaskoczył
Podobnie i to, kto sięgnął po władzę
Nową arystokrację utworzyli w większości urzędnicy, naukowcy, technicy, etatowi pracownicy związków zawodowych, propagatorzy, socjologowie, nauczyciele, dziennikarze i zawodowi politycy
Ludzi tych, wywodzących się z inteligencji pracującej oraz górnych odłamów klasy robotniczej, ukształtował i zbliżył bezduszny świat zmonopolizowanego przemysłu i scentralizowany aparat rządowy
W porównaniu z poprzednikami nie cechowała ich wyjątkowa chciwość, mniej kusiły luksusy, ale za to w większym stopniu byli żądni władzy jako takiej, a przede wszystkim bardziej świadomi tego, co czynią, i bardziej bezwzględni w niszczeniu opozycji
Ta ostatnia różnica jest zasadnicza
W porównaniu z tyranią, jaka panuje obecnie, wszystkie poprzednie to zaledwie nieudolne, amatorskie przymiarki
Dawne grupy rządzące zawsze były w pewnej mierze skażone liberalizmem: unikały radykalnych rozwiązań i interweniowały tylko w wypadku jawnego buntu, natomiast treścią myśli poddanych nie interesowały się wcale
Nawet średniowieczny Kościół katolicki należy uznać, według obecnych norm, za instytucję tolerancyjną
Częściowo wynikało to stąd, że żaden z dawniejszych rządów nie miał możliwości prowadzenia ciągłej inwigilacji wszystkich obywateli
Wynalezienie druku ułatwiło jednak manipulację opinią publiczną, a film i radio przyspieszyły ten proces
Wraz z rozwojem telewizji i postępem technicznym, który umożliwił podwójną, nadawczo-odbiorczą rolę sprzętu telewizyjnego, skończyła się prywatność życia obywateli
Policja mogła — jeśli uznano to za pożądane — obserwować każdego obywatela dwadzieścia cztery godziny na dobę; cały czas bombardując ludzi oficjalną propagandą, odcinano ich jednocześnie od innych źródeł informacji
Po raz pierwszy otworzyła się przed władzą nie tylko możliwość narzucenia obywatelom całkowitego posłuchu wobec państwa, lecz także pełnej jednomyślności poglądów na dosłownie każdy temat
Po rewolucji i burzliwych latach pięćdziesiątych i sześćdziesiątych społeczeństwo jak zawsze podzieliło się na warstwę górną, średnią i dolną
Lecz nowi władcy, w odróżnieniu od poprzednich, nie działali na oślep; wiedzieli dokładnie, co robić, aby utrzymać swoją pozycję
Od dawna zdawali sobie sprawę, że jedynym systemem społeczno-ekonomicznym zapewniającym trwałą podstawę rządom oligarchicznym jest kolektywizm
Dobrobyt i przywileje najłatwiej chronić, kiedy są własnością zbiorową
Tak zwane „zniesienie własności prywatnej”, które nastąpiło w połowie stulecia, oznaczało w praktyce skupienie wszystkich dóbr w rękach jeszcze mniej licznej garstki, z tą różnicą, że nowymi właścicielami były nie poszczególne jednostki, lecz grupa
Indywidualnie żaden członek Partii nie posiada nic oprócz osobistych drobiazgów
Kolektywnie Partia jest właścicielem wszystkiego w Oceanii, gdyż wszystkim rządzi i dysponuje według własnego uznania
Kiedy po zwycięstwie Rewolucji Partia sięgnęła po władzę, właściwie nie napotkała oporu, ponieważ wszyscy uwierzyli, iż uczciwie wprowadzi kolektywizację
Zawsze zakładano, że po wywłaszczeniu kapitalistów nastąpi socjalizm; i Partia rzeczywiście wywłaszczyła kapitalistów
Odebrano im wszystko: fabryki, kopalnie, ziemię, domy, środki transportu, a skoro dobra te przestały być własnością prywatną, sądzono, że staną się teraz własnością społeczną
Angsoc, który wyrósł z wcześniejszego ruchu socjalistycznego i odziedziczył jego terminologię, rzeczywiście wprowadził w życie główny punkt programu socjalistów; wynikiem tego — zamierzonym i przewidzianym — jest trwała nierówność materialna
Jednakże utrzymanie hierarchicznej społeczności bez zmian to dość złożone zadanie
Istnieją cztery realne przyczyny utraty władzy przez grupę rządzącą: zbrojna interwencja z zewnątrz; tak nieudolne kierowanie państwem, iż uciśnione masy dokonują przewrotu; powstanie silnej i rozgoryczonej warstwy średniej; utrata pewności siebie i ochoty do rządzenia
Jedna z tych przyczyn nie wystarczy; zwykle występują, w różnym stopniu, wszystkie cztery
Grupa rządząca
, która umiałaby się przed nimi zabezpieczyć, mogłaby wiecznie sprawować władzę
Decydującym czynnikiem jest więc samo nastawienie rządzących
Z końcem lat pięćdziesiątych obecnego stulecia pierwsze z powyższych zagrożeń właściwie znikło
Każde z trzech mocarstw obecnie panujących nad światem jest nie do pokonania; mogłoby zostać podbite jedynie po długotrwałym procesie zmian demograficznych, któremu każdy rząd o tak rozległej władzy potrafi bez trudu zapobiec
Drugie niebezpieczeństwo również istnieje wyłącznie w teorii
Masy nigdy nie buntują się same z siebie i nigdy tylko dlatego, że są ciemiężone
Dopóki nie mają skali porównawczej, nie zdają sobie nawet sprawy z ucisku
Powtarzającym się niegdyś kryzysom ekonomicznym, które już wówczas były zupełnie zbędne, obecnie się zapobiega, a inne, równie poważne zaburzenia, choć zdarzają się od czasu do czasu, nie mają żadnych następstw politycznych, gdyż panujące warunki nie pozwalają, aby niezadowolenie przerodziło się w bunt
Problem nadprodukcji, tak ważny dla świata od momentu wkroczenia w erę industrializacji, rozwiązuje polityka ciągłej wojny (por
Rozdział III), przydatna również do utrzymywania pożądanych nastrojów społecznych
Tak więc z punktu widzenia obecnej sfery rządzącej jedynym istotnym niebezpieczeństwem jest wyodrębnienie się nowej grupy ludzi zdolnych, niedowartościowanych, żądnych władzy, oraz szerzenie się liberalnych tendencji i sceptycznych nastrojów we własnych szeregach
Jest to, że tak powiem, problem wychowawczy
Należy cały czas odpowiednio kształtować świadomość zarówno grupy kierowniczej, jak i liczniejszej grupy wykonawczej stojącej tuż pod nią w hierarchii
Na świadomość mas wystarczy wpływać tylko w sensie negatywnym
Każdy, kto nie znał dotąd struktury społecznej Oceanii, mógłby sam nakreślić jej obraz, wykorzystując powyższe dane
Na szczycie stoi Wielki Brat
Wielki Brat jest nieomylny i wszechmocny
Każdy sukces, każde osiągnięcie, każde zwycięstwo, każde odkrycie naukowe, cała wiedza, mądrość, szczęście i cnota wynikają bezpośrednio z jego przewodnictwa i inspiracji
Nikt nigdy nie widział Wielkiego Brata
Jest podobizną na plakatach, głosem płynącym z teleekranów
Możemy być prawie pewni, że nigdy nie umrze, tak jak właściwie nie wiadomo, kiedy się urodził
Wielki Brat to przebranie, w którym Partia ukazuje się światu
Działa jak ogniskowa, skupiając na sobie miłość, strach i uwielbienie — tymi bowiem uczuciami łatwiej darzyć jednostkę niż organizację
Poniżej Wielkiego Brata stoi Wewnętrzna Partia, o liczebności ograniczonej do sześciu milionów członków, co wynosi niecałe dwa procent ludności Oceanii
Poniżej Wewnętrznej Partii znajduje się Zewnętrzna Partia; jeśli Wewnętrzną Partię nazwiemy mózgiem państwa, Zewnętrzną należy przyrównać do rąk
Jeszcze niżej stoją nieokrzesane masy określane mianem proli, które stanowią około osiemdziesiąt pięć procent ludności
Prole to właśnie dolna warstwa z naszej wstępnej klasyfikacji, gdyż niewolnicze ludy rejonów podzwrotnikowych, nad którymi na zmianę panują różni zdobywcy, nie są ani stałym, ani koniecznym elementem struktury społecznej
W zasadzie przynależność do danej grupy nie jest dziedziczna
Dziecko rodziców należących do Wewnętrznej Partii nie staje się automatycznie jej członkiem
Przyjęcie do jednej lub drugiej gałęzi Partii odbywa się w wieku lat szesnastu na podstawie egzaminu
Nie istnieje ani dyskryminacja rasowa, ani wyraźna dominacja którejś prowincji nad pozostałymi
Żydzi, Murzyni, a w Ameryce Południowej czystej krwi Indianie piastują często najwyższe stanowiska partyjne, natomiast administratorzy poszczególnych obszarów zawsze rekrutują się z ludności miejscowej
Żadna, prowincja Oceanii nie ma, w odczuciu jej mieszkańców, statusu kolonii, nad którą sprawuje rządy odległa stolica
Oceania takowej w ogóle nie posiada, a miejsca pobytu oficjalnej głowy państwa nie zna nikt
Poza tym, że językiem używanym na terenie całego mocarstwa jest angielski, językiem urzędowym zaś nowomowa, nie występuje zjawisko centralizacji
Władców Oceanii nie łączą więzy krwi, lecz wierność tej samej doktrynie
Prawdą jest, iż w naszym społeczeństwie mamy do czynienia ze sztywną stratyfikacją, a jej głównym kryterium może się wydawać dziedziczna przynależność do danej warstwy
Wynika to stąd, że pomiędzy poszczególnymi warstwami zachodzi znacznie bardziej ograniczony ruch niż w czasach kapitalizmu czy nawet w epoce wcześniejszej
W rzeczywistości następują drobne przetasowania między dwiema gałęziami Partii, ale jedynym ich celem jest pozbycie się z szeregów Wewnętrznej Partii słabeuszy oraz unieszkodliwienie ambitnych jednostek z Zewnętrznej Partii poprzez awans
Proletariusze nie mają w praktyce żadnych szans dostania się do Partii
Najzdolniejszych, którzy mogliby się stać przywódcami w wypadku rozruchów, wykrywa i eliminuje Policja Myśli
Ale ten stan rzeczy nie musi być trwały i nie wynika z ideologii
Partia nie jest klasą w dawnym sensie tego słowa i nie przyświeca jej idea przekazywania władzy potomkom; gdyby w jej własnych szeregach miało zabraknąć wartościowych jednostek zdolnych do sprawowania rządów, bez namysłu dokonałaby rekrutacji całego następnego pokolenia spośród proletariatu
W przełomowym, początkowym okresie fakt, że Partia wykluczyła dziedziczność, w znacznym stopniu przyczynił się do zneutralizowania opozycji
Socjalistom starej daty, przyzwyczajonym do walki z „przywilejami klasowymi”, wydawało się, iż stratyfikacja nie oparta na dziedziczności nie może być trwała
Nie rozumieli, iż ciągłość oligarchii nie musi wynikać ze związków krwi, nie pomyśleli również o tym, że arystokracje rodowe zawsze krótko utrzymywały się przy władzy, podczas gdy organizacje adopcyjne, takie jak Kościół katolicki, istniały czasami niezmiennie przez setki i tysiące lat
Istotą ustroju oligarchicznego nie jest cedowanie własności z ojca na syna, lecz trwałość pewnego światopoglądu i sposobu życia, które umarli narzucają żywym
Grupa rządząca pozostaje grupą rządzącą, dopóki może wyznaczać swoich następców
Partii nie zależy na przekazywaniu władzy potomstwu jej członków, lecz na umacnianiu własnej potęgi
Nie ma znaczenia, kto sprawuje władzę, byleby tylko hierarchiczna struktura mogła trwać bez zmian
Wszystkie poglądy, obyczaje, gusty, uczucia i przekonania typowe dla naszych czasów kształtuje się tak, aby podtrzymywać kult Partii oraz ukryć prawdziwy charakter panującego ustroju
Wszelkie zamieszki czy nawet próby ich wywołania stały się obecnie niemożliwe
Partia nie musi obawiać się proletariatu
Pozostawiony sobie, będzie tak samo funkcjonował z pokolenia na pokolenie przez najbliższe stulecia, pracując, płodząc potomstwo i umierając, nie tylko pozbawiony wszelkiego odruchu buntu, lecz również umiejętności wyobrażenia sobie innego, lepszego świata
Proletariusze mogliby się stać niebezpieczni tylko wtedy, gdyby w wyniku postępu technicznego zaszła konieczność zapewnienia im lepszego wykształcenia; jednakże odkąd ustał wyścig militarny i gospodarczy, poziom szkolenia proli nieustannie spada
Jest właściwie sprawą obojętną, co myślą masy; ponieważ reprezentują zerowy poziom inteligencji, mogą cieszyć się wolnością myśli
Natomiast u członka Partii nie toleruje się choćby najdrobniejszego myślowego odstępstwa i to nawet w najbardziej błahych kwestiach
Życie członka Partii, od urodzin po śmierć, przebiega pod okiem Policji Myśli
Nawet gdy jest sam, nie może być całkowicie pewien, że nikt go nie śledzi
Bez względu na to, gdzie przebywa i co robi — śpi, pracuje, odpoczywa, kąpie się czy leży w łóżku — można go kontrolować bez żadnego ostrzeżenia i bez jego wiedzy
Wszystko, co czyni, ma swoje znaczenie
Jego przyjaźnie, rozrywki, zachowanie wobec żony i dzieci, wyraz twarzy, kiedy jest sam, słowa, które mamrocze przez sen, charakterystyczne gesty — wszystko to pozostaje pod ścisłym nadzorem
Nie umknie nie tylko żadne jego wykroczenie, lecz nawet najmniejsza jego ekscentryczność, zmiana zwyczajów lub nerwowy tik, który może świadczyć o wewnętrznej rozterce
Członek Partii jest całkowicie ubezwłasnowolniony; jego zachowania nie regulują jednak żadne normy prawne ani też nie istnieją wyraźne wzorce postępowania
W Oceanii praw nie ma
Myśli i czynów, których wykrycie oznacza śmierć, nigdy oficjalnie nie zakazano, a nie kończące się czystki, aresztowania, tortury, uwięzienia i ewaporacje to nie kary za popełnione zbrodnie, lecz działalność prewencyjna, polegająca na usuwaniu jednostek, które w przyszłości mogłyby się dopuścić przestępstw
Od członka Partii wymaga się nie tylko słusznych przekonań, lecz również prawidłowych reakcji
Większość poglądów i sądów, których się od niego oczekuje, nie została nigdzie jasno sformułowana, gdyż nie sposób ich spisać bez obnażenia sprzeczności angsocu
Człowiek z natury prawomyślny (w nowomowie dobromyślak) w każdej sytuacji będzie natychmiast wiedział, bez zastanawiania się, co sądzić i jak reagować
Gruntowny trening myślowy przebyty w dzieciństwie, a związany z takimi pojęciami z nowomowy, jak zbrodnio-szlaban, czarnobiał czy dwójmyślenie, sprawia zresztą, iż członek Partii z reguły niechętnie oddaje się jakimkolwiek głębszym rozważaniom, a często nawet tego nie potrafi
Członek Partii nie powinien mieć żadnych uczuć osobistych; musi natomiast, bez chwili wytchnienia, tryskać entuzjazmem, cały czas pałać dziką nienawiścią do wrogów i zdrajców, radować się ze zwycięstw oraz bałwochwalczo wielbić Partię za jej potęgę i mądrość
Niezadowolenie z marnej, jałowej egzystencji specjalnie kieruje się na zewnątrz, wyładowuje podczas takich akcji jak Dwie Minuty Nienawiści, a rozważania zdolne wywołać sceptycyzm lub nawet wrogość do ustroju uniemożliwia wpajana od najmłodszych lat dyscyplina wewnętrzna
Pierwszy i podstawowy stopień wtajemniczenia, od którego można rozpocząć edukację najmłodszych dzieci, nazywa się w nowomowie zbrodnioszlaban
Oznacza to zdolność niemal odruchowego zatrzymania i zmiany toku myśli, gdy tylko przybierają potencjalnie niebezpieczny kierunek
Pod pojęciem tym zawarta jest także umiejętność niewyciągania wniosków i zamykania oczu na błędy logiczne oraz nierozumienia najprostszych argumentów wrogich wobec angsocu, a ponadto automatyczne uczucie nudy i wstrętu do rozważań, które mogłyby prowadzić do nieprawomyślnych wniosków
Zbrodnioszlaban, innymi słowy, oznacza głupotę ochronną
Ale głupota sama w sobie nie wystarcza
Wręcz przeciwnie, chcąc być w pełni ortodoksyjnym, należy mieć większą kontrolę nad swoim umysłem, niż cyrkowy akrobata ma nad ciałem
U podstaw ustroju Oceanii leży wiara, iż Wielki Brat jest wszechmocny, a Partia nieomylna
W rzeczywistości jednak ani Partia nie jest nieomylna, ani Wielki Brat wszechmocny; od obywateli wymaga się zatem, by czujnie, a zarazem błyskawicznie zmieniali swoje podejście do faktów
Kluczowy termin to słowo czarnobiał
Podobnie jak wiele innych określeń nowomowy, ma dwa sprzeczne znaczenia
Użyte wobec przeciwnika, piętnuje jego zwyczaj bezczelnego upierania się, że coś jest białe, podczas gdy faktycznie jest czarne
Natomiast w stosunku do członka Partii wyróżnia jego lojalność dla dyscypliny partyjnej, szczerą chęć, by jej się podporządkować i twierdzić, iż czarne jest białe
Oznacza to także zdolność natychmiastowego uznania własnych słów za prawdę, a co więcej, wyrobienie w sobie głębokiej wiary, że tak było zawsze i że nigdy nie sądziło się inaczej
Wymaga to ciągłego przystosowywania pamięci do bezustannych zmian, jakim podlega przeszłość; umożliwia je sposób myślenia zawierający w sobie wszystkie pozostałe umiejętności, a określany w nowomowie terminem dwójmyślenie
Zmienianie przeszłości jest konieczne z dwóch powodów, z których jeden ma charakter uboczny i jest tylko środkiem ostrożności
Przedstawia się następująco: członek Partii, podobnie jak proletariusze, toleruje nędzne warunki bytowe po części dlatego, że nie ma skali porównawczej
Chcąc podtrzymać w nim wiarę, iż żyje mu się lepiej niż jego przodkom, a stopa życiowa ustawicznie wzrasta, trzeba odciąć go zarówno od przeszłości, jak i od kontaktów z cudzo2iemcami
Jednakże o wiele istotniejszą przyczyną manipulowania przeszłością jest ochrona nieomylności Partii
Należy zatem ustawicznie aktualizować przemówienia, statystykę i wszelkie zapisy, aby służyły za dowód, iż sprawdzają się wszystkie partyjne prognozy
Nie wolno się także przyznać do jakiejkolwiek zmiany dotyczącej politycznych sojuszy lub spraw doktrynalnych
Każda bowiem zmiana czy to poglądów, czy choćby polityki uchodzi za przejaw słabości
Jeśli na przykład obecnie wrogiem jest Eurazja, to była nim zawsze
Jeżeli z faktów wynika co innego, fakty należy zmienić
Tak więc ciągle tworzy się historię na nowo
Codzienne fałszowanie przeszłości przez Ministerstwo Prawdy jest równie niezbędne dla stabilności reżimu, jak represje i proceder szpiegowski Ministerstwa Miłości
Zmienność przeszłości to podstawowy dogmat angsocu
Według partyjnej argumentacji, przeszłe wydarzenia nie istnieją obiektywnie, a tylko w formie zapisów i wspomnień
Przeszłość jest więc tym, co do czego zapisy i pamięć ludzka są zgodne
Skoro w rękach Partii znajdują się i wszelkie archiwa, i władza nad umysłami członków, przeszłość wygląda tak, jak życzy sobie Partia
Chociaż jest zmienna, twierdzi się, iż nigdy nie bywa zmieniana
Kiedy bowiem przybiera kształt w danej chwili pożądany, nowa wersja wydarzeń po prostu jest przeszłością; inna przeszłość nigdy nie mogła istnieć
Zasada ta sprawdza się nawet wówczas, gdy — jak to się często dzieje — ten sam fakt przerabia się całkowicie kilka razy w roku
Partia zawsze głosi prawdy absolutne, a prawda absolutna nie mogła przecież być kiedyś inna niż obecnie
Jak zostanie wykazane w dalszej części wywodu, panowanie nad przeszłością zależy głównie od odpowiedniego szkolenia pamięci członków Partii
Chcąc sprawić, aby wszystkie archiwalne zapisy zgadzały się z aktualnie obowiązującą wersją, wystarczy wprowadzić stosowne zmiany
Partia jednak wymaga także i tego, by pamiętano, że wszystko zdarzyło się tak, jak sama akurat twierdzi, a ilekroć zachodzi konieczność dokonywania przeszufladkowań we własnej pamięci i przerabiania zapisów, należy o tym zaraz zapominać
Tej sztuczki można się nauczyć równie łatwo jak innych procesów myślowych
Opanowuje ją większość członków Partii, a zwłaszcza ci, którzy są inteligentni i prawomyślni
W staromowie mówi się o tym, całkiem otwarcie, jako o „regulacji faktów”
W nowomowie stosowany jest termin dwójmyślenie, choć pojęcie to ma znacznie szerszy zakres
Dwójmyślenie oznacza przede wszystkim umiejętność wyznawania dwóch sprzecznych poglądów i wierzenia w oba naraz
Partyjny inteligent wie, kiedy powinien zmienić swoje wspomnienia, a zatem w pełni się orientuje, że przekręca fakty; równocześnie jednak, dzięki dwójmyśleniu, święcie wierzy, iż prawda nie została pogwałcona
Proces ten musi być świadomy, gdyż inaczej brakowałoby mu precyzji, a zarazem bezwiedny, aby człowiek nie zdawał sobie sprawy z faktu dokonania fałszerstwa, bo to mogłoby wywołać w nim poczucie winy
Dwój-myślenie to w gruncie rzeczy kwintesencja angsocu, ponieważ cała działalność Partii sprowadza się do głoszenia wierutnych kłamstw z takim przekonaniem i pewnością siebie, jakie normalnie cechują wypowiedzi ludzi kryształowo uczciwych
Kłamać z pełną premedytacją, a jednocześnie głęboko wierzyć we własne słowa, zapominać niewygodne fakty, po czym, gdy zachodzi konieczność, przywoływać je z niebytu na tak długo, jak trzeba, negować istnienie obiektywnej rzeczywistości, a zarazem kierować się nią — to wszystko musi umieć każdy
Nawet używając terminu dwój myślenie należy stosować rozumianą pod nim technikę
Posłużenie się tym terminem jest bowiem równoznaczne z przyznaniem się do manipulowania rzeczywistością; dzięki dwójmyślowemu zabiegowi wymazuje się tę wiedzę — i tak w kółko
Kłamstwo bezustannie o krok wyprzedza prawdę
Jednakże to właśnie dzięki dwójmy ś leniu Partii udało się — a stan ten może równie dobrze trwać przez tysiące lat — zatrzymać bieg historii
Wszystkie wcześniejsze oligarchie utraciły władzę albo dlatego, że skostniały, albo dlatego, że zmiękły
Jedne stawały się bezmyślne i aroganckie, nie chciały dostosować się do nowych warunków, a wówczas je obalano; inne opanowywał liberalizm, tchórzostwo, szły na ustępstwa, kiedy powinny użyć siły, co również kończyło się ich zniszczeniem
Można powiedzieć, że ginęły albo przez brak świadomości, albo przez jej nadmiar
Znacznym sukcesem Partii jest stworzenie systemu myślowego, w którym oba te stany mogą występować równocześnie
Na żadnym innym podłożu myślowym Partia nie zdołałaby tak trwale oprzeć swojej władzy
Jeśli ktoś pragnie rządzić, rządzić nieprzerwanie, musi umieć burzyć w poddanych poczucie rzeczywistości
Tajemnica sprawnych rządów polega na łączeniu wiary we własną nieomylność z umiejętnością wyciągania wniosków z wcześniej popełnianych błędów
Najsubtelniej, rzecz jasna, potrafią się posługiwać dwójmyśleniem ci, którzy je wymyślili i wiedzą, iż jest to złożony system myślowego oszustwa
W naszym społeczeństwie ludźmi z najpełniejszym rozeznaniem we wszystkim, co się dzieje, są równocześnie ludzie najdalsi od postrzegania świata takim, jakim jest naprawdę
Z reguły im większa orientacja, tym większe omamienie; im kto inteligentniejszy, tym bardziej szalony
Najlepszym dowodem jest fakt, że wraz z zajmowaną pozycją w hierarchii społecznej wzrasta natężenie histerii wojennej
Najbardziej racjonalny stosunek do wojny mają zniewoleni mieszkańcy spornych obszarów
Dla nich wojna to po prostu ciągły kataklizm, który dosięga ich raz z jednej, raz z drugiej strony, niczym potężne fale
Jest im zupełnie obojętne, która strona zwycięża
Wiedzą, że każda zmiana polega jedynie na tym, iż będą wykonywać tę samą pracę dla nowych panów, a ci potraktują ich tak samo podle jak poprzedni
Znajdujący się w stosunkowo lepszym położeniu robotnicy, zwani „prolami”, tylko sporadycznie zdają sobie sprawę z wojny
Kiedy zachodzi potrzeba, można ich pobudzić do szału strachu i nienawiści, jednakże pozostawieni sami sobie zapominają o wojnie na długi czas
Dopiero w szeregach Partii, zwłaszcza Wewnętrznej Partii, napotykamy autentyczny entuzjazm wojenny
W podbój świata najgoręcej wierzą ci, którzy zdają sobie sprawę, że jest niemożliwy
To osobliwe łączenie przeciwności — wiedzy z ignorancją, cynizmu z fanatyzmem — należy do najbardziej charakterystycznych cech społeczeństwa Oceanii
Oficjalna ideologia aż roi się od sprzeczności, nawet takich, które nie mają żadnego praktycznego uzasadnienia
Partia na przykład odrzuca i szkaluje wszystkie pierwotne idee ruchu socjalistycznego, lecz robi to właśnie pod maską socjalizmu
Głosi pogardę dla robotników będącą nie do pomyślenia nawet w ubiegłych stuleciach, a zarazem świadomie ubiera swoich członków w mundury wzorowane na dawnej odzieży roboczej pracowników fizycznych
Systematycznie podkopuje solidarność rodzinną, lecz swojego przywódcę obdarza mianem odwołującym się bezpośrednio do rodzinnych sentymentów
Również nazwy czterech rządzących nami ministerstw odzwierciedlają bezczelność, z jaką celowo przeinacza się fakty
Prawdziwą dziedziną Ministerstwa Pokoju jest wojna; Ministerstwa Prawdy — kłamstwa; Ministerstwa Miłości — tortury; Ministerstwa Obfitości — głód
Te sprzeczności nie są przypadkowe ani nie wynikają ze zwykłej hipokryzji; są celowymi przejawami dwójmyślenia
Tylko bowiem przez godzenie sprzeczności można nieustannie dzierżyć władzę
To jedyny sposób zatrzymania odwiecznego cyklu
Jeśli ma się powieść trwałe zapobieżenie równości, jeśli warstwa górna — jakeśmy ją na wstępie nazwali — ma nieprzerwanie utrzymywać się na szczycie, wówczas powszechnym stanem umysłów musi być kontrolowane szaleństwo
Pozostaje wszakże jedno pytanie, na które dotychczas nie próbowaliśmy odpowiedzieć
Dlaczego należy zapobiec równości? Załóżmy, że wszystkie mechanizmy tego ogromnego i z taką pieczołowitością opracowanego przedsięwzięcia zostały prawidłowo przedstawione; jakiż jednak przyświeca mu cel? Po co wkłada się tyle wysiłku w zatrzymanie biegu historii?
W tym miejscu dochodzimy do tajemnicy stanowiącej istotę całego zagadnienia
Jak wykazano powyżej, trwałość Partii, a zwłaszcza Wewnętrznej Partii, opiera się na dwójmyśleniu
Lecz u samych podstaw jej sukcesu leży pierwotny motyw sięgnięcia po władzę, nigdy nie kwestionowany instynkt, z którego z czasem wzięło swój początek dwójmyślenie, Policja Myśli, ciągła wojna oraz inne elementy niezbędne do sprawnego funkcjonowania systemu
Motyw ten polega w rzeczywistości na…
Winston zdał sobie sprawę z panującej ciszy
Uświadomił ją sobie tak, jakby to był nowy dźwięk
Pomyślał, że Julia od dłuższego czasu zachowuje się wyjątkowo spokojnie
Leżała na boku, odkryta od pasa w górę, z policzkiem opartym o dłoń
Ciemny lok przysłaniał jej oczy, a pierś falowała wolno i miarowo
— Julio?
Nie było odpowiedzi
— Julio, śpisz?
Milczenie
Spała
Zamknął książkę, położył ją ostrożnie na podłodze, po czym sam również wyciągnął się wygodnie na łóżku i przykrył siebie i Julię kapą
Pomyślał, że wciąż jeszcze nie poznał największej tajemnicy
Rozumiał j a k; nie rozumiał dlaczego
Zarówno rozdział pierwszy, jak i trzeci nie powiedziały mu właściwie nic nowego; pozwoliły tylko usystematyzować posiadane informacje
Mimo to lektura utwierdziła go przynajmniej w jednym: nie jest szalony
Należenie do mniejszości, nawet jednoosobowej, nie czyni nikogo szaleńcem
Istnieje prawda i istnieje fałsz, lecz dopóki ktoś upiera się przy prawdzie, nawet wbrew całemu światu, pozostaje normalny
Przez okno wpadł jasny promień zachodzącego słońca i rozświetlił poduszkę
Winston zamknął oczy
Słoneczny blask, który skąpał jego twarz, i gładkie, dziewczęce ciało leżące tuż obok natchnęły go senną pewnością siebie
On i Julia byli bezpieczni i wszystko układało się pomyślnie
Szepcząc do siebie „normalność nie jest kwestią statystyki”, zasnął przekonany, że w stwierdzeniu tym kryje się głęboka mądrość
10
Obudził się z uczuciem, że spał bardzo długo, ale kiedy spojrzał na staromodny zegar, okazało się, iż jest dopiero dwudziesta trzydzieści
Drzemał jeszcze przez chwilę, dopóki z podwórza nie dobiegł go znajomy donośny śpiew:
To był tylko chwilowy urok
I minął jak kwietniowy dzień,
Lecz cóż za marzenia rozbudził!
Z serca mego najlżejszy zdjął cień!
Kiczowaty szlagier nie tracił popularności
Słyszało się go na każdym kroku
Przetrwał nawet „Pieśń Nienawiści”
Śpiew zbudził Julię, która przeciągnęła się z lubością i wstała z łóżka
— Głodna jestem
Zaparzę kawy
Cholera! Prymus zgasł i woda jest zupełnie zimna
— Podniosła go i potrząsnęła
— Pusty, nafta się skończyła
— Możemy pożyczyć od pana Charringtona
— Dziwne, ale kiedy sprawdzałam, zdawało mi się, że jest pełen
Muszę się ubrać, bo jakoś zrobiło się chłodno
Winston również wstał i włożył ubranie
Niestrudzony głos wciąż zawodził:
Mówią, że czas leczy rany,
Wszystko w niepamięć odpływa;
Lecz moje serce wciąż szlocha żałośnie,
Gdy wspomnienie sprzed lat w nim odżywa!
Zapinając pasek kombinezonu, Winston podszedł do okna
Słońce skryło się za domami; nie oświetlało już podwórza
Bruk był mokry, jakby świeżo umyty, i niebo też wyglądało jak świeżo wyszorowane, tak jasny i czysty wydawał się jego błękit widoczny między kominami
W dole prolka krążyła wytrwale pomiędzy balią a sznurem, na przemian to zatykając sobie usta spinaczami i milknąc, to wyjmując spinacze i śpiewając, zajęta rozwieszaniem nieprzebranego zapasu pieluszek
Winston nie wiedział, czy praniem zarabia na życie, czy też haruje tak dla dwadzieściorga lub trzydzieściorga wnucząt
Julia podeszła do niego i wspólnie, z dziwnym zafascynowaniem, obserwowali tęgą sylwetkę prolki
Kiedy stanęła w swojej charakterystycznej pozie, z grubymi ramionami wyciągniętymi do sznura w górze, a potężnym jak u klaczy zadem mocno wypiętym, Winston po raz pierwszy uświadomił sobie jej piękno
Nigdy przedtem nie zdawał sobie sprawy, iż ciało pięćdziesięcioletniej kobiety, stwardniałe i zgrubiałe od ustawicznej pracy, grudowate jak przejrzała rzepa, może być urodziwe
Ale dlaczego nie, pomyślał
Masywne, bezkształtne ciało podobne do bloku granitu, ze swoją szorstką, czerwonawą skórą, tak się ma do ciała młodej dziewczyny jak owoc dzikiej róży do jej kwiatu
Dlaczegóż owoc miałby być gorszy?
— Ależ ona piękna — szepnął
— Przecież jest gruba jak beka! — zawołała Julia
— Przy jej typie urody to nie przeszkadza — odparł
Jedną ręką obejmował gibką talię dziewczyny
Jej biodro i udo przylegały do jego boku
Z ich ciał nigdy nie narodzi się dziecko
Na ten krok się nie odważą
Jedynie przekazując innym swoje myśli będą mogli zapewnić ciągłość oporu wobec Partii
Kobieta w dole nie miała bystrego umysłu, a tylko silne dłonie, gorące serce i płodne łono
Ciekaw był, ile dzieci wydała na świat
Pewnie z piętnaścioro
Na krótko, nie dłużej niż rok, zakwitła jak dzika róża, po czym nabrzmiała niczym zapłodniony owoc, stała się masywna, czerwona, pospolita, a na jej życie złożyło się pranie, szorowanie, cerowanie, gotowanie, sprzątanie, polerowanie, szycie, i znów szorowanie, pranie, najpierw dla dzieci, potem dla wnuków, bez wytchnienia przez trzydzieści lat
A mimo to wciąż śpiewała
Niemal mistyczny szacunek, jaki dla niej odczuwał, wiązał się jakoś z jasnością bezchmurnego nieba, ciągnącego się w nieskończoność za kominami
To niezwykłe, że niebo jest wszędzie takie samo; w Eurazji, we Wschódazji, tutaj
I ludzie żyjący pod nim też niczym nie różnią się między sobą — wszędzie, na całym świecie, żyją setki tysięcy milionów takich samych ludzi, nieświadomych nawzajem swojego losu, rozdzielonych murami kłamstwa i nienawiści, a jednak tak bardzo podobnych; ludzi, którzy nigdy nie nauczyli się myśleć, lecz w których sercach, lędźwiach i myślach gromadzi się siła zdolna w przyszłości wstrząsnąć światem
Jeśli w ogóle istnieje nadzieja, spoczywa w prolach! Chociaż nie przeczytał jeszcze całej Księgi, wiedział, iż tak musi brzmieć końcowe przesłanie Goldsteina
Przyszłość należy do proli
Ale czy mógł oczekiwać, że gdy nadejdzie ich pora, stworzą świat bardziej bliski jemu, Winstonowi Smithowi, niż świat stworzony przez Partię? Tak, albowiem nie będzie to świat oparty na szaleństwie
Tam gdzie istnieje równość, może istnieć i zdrowy rozsądek
Prędzej czy później to się stanie: siła przerodzi się w świadomość
Prole są nieśmiertelni — patrząc na dzielną kobietę na podwórzu nie sposób było w to wątpić
Kiedyś, choćby za tysiąc lat, wreszcie się zbudzą
Dopóki to nie nastąpi, nadal będą żyć wbrew wszelkim przeciwnościom, niczym ptaki, przekazując z pokolenia na pokolenie witalność, której Partia ani nie ma, ani nie umie stłumić
— Czy pamiętasz drozda, który śpiewał dla nas pierwszego dnia, tam na skraju lasu? — spytał
— Nie śpiewał dla nas — odparła Julia
— Śpiewał dla własnej przyjemności
Nie, to też nie
Po prostu śpiewał
Ptaki śpiewają, śpiewają prole — Partia nie śpiewa
Na całym świecie, w Londynie, i w Nowym Jorku, w Afryce i w Brazylii, a także w tajemniczych zakazanych krainach poza granicami Oceanii, na ulicach Paryża i Berlina, w wioskach na bezkresnych rosyjskich równinach, na chińskich i japońskich bazarach — wszędzie można napotkać tę samą masywną, niepokonaną postać, zeszpeconą przez pracę i liczne ciąże, przez całe życie harującą bez wytchnienia, ale mimo to rozśpiewaną
Pewnego dnia z jej potężnych lędźwi zrodzi się świadome pokolenie
My jesteśmy martwi; przyszłość należy do nich
Ale możemy w niej uczestniczyć, jeśli tak jak oni przekazują witalność swoich ciał, my zapewniamy przetrwanie naszym myślom, szerząc tajemną doktrynę, że dwa i dwa to cztery
— Jesteśmy martwi — rzekł
— Jesteśmy martwi — powtórzyła posłusznie Julia
— Jesteście martwi — oświadczył żelazny głos za nimi
Odskoczyli od siebie
Winston poczuł nagły chłód w kiszkach
Ujrzał białka wystraszonych oczu Julii
Jej twarz stała się mlecznożółta
Róż na policzkach kontrastował silnie z barwą jej skóry, zupełnie jakby przykleiła sobie dwa czerwone krążki
— Jesteście martwi — odezwał się ponownie żelazny głos
— Dochodzi zza ryciny — szepnęła Julia
— Dochodzi zza ryciny — powtórzył głos
— Zostańcie na swoich miejscach
Nie ruszać się bez rozkazu
Wreszcie, wreszcie się stało! Nie mogli uczynić nic, więc tylko patrzyli sobie w oczy
Uciekać, wybiec na ulicę, zanim będzie za późno — podobne myśli nawet nie przychodziły im do głowy
Nieposłuszeństwo wobec żelaznego głosu dobiegającego ze ściany było nie do pomyślenia
Usłyszeli cichy trzask, jakby coś odczepiano, a następnie brzęk tłuczonego szkła
Rycina spadła na podłogę, ukazując ukryty za nią teleekran
— Teraz nas widzą — powiedziała Julia
— Teraz was widzimy — rzekł głos
— Stańcie na środku pokoju, plecami do siebie
Ręce spleść na karku! Nie dotykać się!
Chociaż się nie dotykali, Winstonowi zdawało się, że czuje, jak Julia dygocze
A może to dygotał on sam
Udało mu się powstrzymać dzwonienie zębów, ale nie potrafił zapanować nad drżeniem kolan
Na dole, w środku i na zewnątrz budynku, rozbrzmiewał tupot wielu nóg
Podwórze musiało roić się od ludzi
Coś wleczono po bruku
Śpiew prolki raptownie ucichł
Rozległ się głośny, wibrujący brzęk, jakby przewrócono na bruk blaszaną balię, a po chwili gniewne krzyki i głośny pisk bólu
— Dom jest otoczony — stwierdził Winston
— Dom jest otoczony — powtórzył głos
Julia szczękała zębami
— Chyba widzimy się po raz ostatni — powiedziała
— Widzicie się po raz ostatni — potwierdził głos
Po czym inny głos, cienki, kulturalny, który wydał się Winstonowi znajomy, dodał:
— A skoro o tym mowa, coś wam chcę przypomnieć: „Oto ciastko, możesz zjeść połowę, a oto topór, który zetnie ci głowę!”
Coś spadło z hukiem na łóżko za plecami Winstona
To wetknięta przez okno drabina wyważyła część ramy
Ktoś już wskakiwał do środka
Równocześnie schody zadudniły od ciężkich kroków
W następnej chwili pokój zapełnił się uzbrojonymi w pałki drabami w czarnych mundurach i podkutych żelazem buciorach
Winston przestał dygotać
Starał się nawet nie patrzeć na boki
Liczyło się jedno: nie ruszać się, nie ruszać, nie dać im żadnego pretekstu do bicia! Olbrzym o gładkiej twarzy zawodowego zapaśnika, na której usta były tylko cienką szramą, zatrzymał się naprzeciw Winstona, z namysłem kołysząc w dwóch palcach pałkę
Oczy mężczyzn na moment się zetknęły
Świadomość własnej bezbronności, gdy tak stał z rękami splecionymi na karku, wystawiony na razy, była dla Winstona nie do zniesienia
Olbrzym wysunął koniuszek białego języka, oblizał nie istniejące wargi, po czym odszedł
Rozległ się kolejny huk
To ktoś podniósł ze stolika szklany przycisk i roztrzaskał o płytę kominka
Niewielki, pofałdowany koral, podobny do cukrowej różyczki zdobiącej tort, potoczył się po dywanie
Jakiż jest maleńki, pomyślał Winston, jakiż maleńki był zawsze! Tuż za plecami usłyszał jęk, po czym głuchy łoskot, i coś tak silnie uderzyło go w kostkę, że omal nie stracił równowagi
To jeden z funkcjonariuszy wyrżnął Julię pięścią w splot słoneczny; dziewczyna zgięła się jak scyzoryk i padła na ziemię
Miotała się po podłodze usiłując złapać oddech
Winston bał się odwrócić głowę choćby o milimetr, lecz chwilami kątem oka dostrzegał siną twarz Julii i jej szeroko otwarte usta
Mimo panicznego strachu niemal fizycznie odczuwał jej straszliwy ból i jeszcze straszliwsze, rozpaczliwe wysiłki odzyskania tchu
Wiedział, co przeżywa; okropny, rozdzierający ból, który jednak schodzi na drugi plan, bo stokroć ważniejsze jest, by wciągnąć powietrze w płuca
Potem dwóch funkcjonariuszy chwyciło Julię za ręce i nogi i wyniosło jak worek
Winstonowi mignęła jej odchylona do tyłu twarz, żółta, wykrzywiona, z zaciśniętymi oczami i wciąż ze śladami różu na policzkach; więcej Julii nie widział
Stał w całkowitym bezruchu
Jak dotąd nikt go nie uderzył
Różne myśli, wcale nie najistotniejsze, przepływały mu przez głowę
Co zrobili z panem Charringtonem? Co się stało z prolką z podwórza? Zdał sobie sprawę, że czuje gwałtowną potrzebę oddania moczu i zdziwił się nieco, ponieważ zaledwie dwie, trzy godziny temu korzystał z toalety
Zauważył, że zegar na kominku wskazuje dziewiątą, czyli dwudziestą pierwszą
Ale na dworze wciąż było jasno
Może on i Julia pomylili się co do godziny — może przespali całą noc i tylko im się wydawało, że jest dwudziesta trzydzieści, gdy w rzeczywistości była ósma trzydzieści rano? Lecz nie zastanawiał się nad tym długo
Nie miało to teraz znaczenia
Na korytarzu rozległy się inne, trochę lżejsze kroki
Do pokoju wszedł pan Charrington
Funkcjonariusze w czarnych mundurach od razu przycichli
W wyglądzie pana Charringtona coś jakby się zmieniło
Dostrzegł na podłodze roztrzaskany przycisk
— Sprzątnąć to — rozkazał ostro
Jeden z drabów natychmiast schylił się, żeby pozbierać kawałki szkła
Głos pana Charringtona stracił akcent typowy dla proli; Winston nagle zdał sobie sprawę, że to właśnie on przemówił do niego i Julii z teleekranu
Pan Charrington jak zwykle miał na sobie aksamitną marynarkę, lecz jego siwe włosy były teraz całkiem czarne
I nie nosił okularów
Rzucił Winstonowi krótkie, badawcze spojrzenie, jakby sprawdzał jego tożsamość, i nie poświęcał mu już więcej uwagi
W ciemnowłosym mężczyźnie wciąż dawało się rozpoznać pana Charringtona, lecz w sumie wyglądał na zupełnie innego człowieka
Przygarbione plecy wyprostowały się, przez co sprawiał wrażenie znacznie wyższego
Twarz zmieniła się tylko minimalnie, ale i tak różnica była piorunująca: wystarczyło, że czarne brwi stały się mniej krzaczaste i znikły zmarszczki, a kształt twarzy wydawał się inny, nos zaś znacznie krótszy
Winston miał przed sobą czujne, zimne oblicze trzydziestopięcioletniego mężczyzny
Uświadomił sobie, że po raz pierwszy w życiu patrzy na kogoś, co do kogo nie ma wątpliwości, iż jest agentem Policji Myśli
CZĘŚĆ TRZECIA
1
Nie wiedział, gdzie jest
Prawdopodobnie przebywał w Ministerstwie Miłości, ale nie miał jak się upewnić
Znajdował się w wysokiej, pozbawionej okien celi o ścianach wyłożonych lśniącymi białymi kaflami
Ukryte lampy zalewały pomieszczenie zimnym światłem
Skądś dobiegał cichy, miarowy szum, zapewne urządzeń wentylacyjnych
Wzdłuż ścian, z przerwą na drzwi oraz na usytuowany naprzeciwko nich klozet bez deski, biegła ława lub raczej półka, tak wąska, że ledwo dawało się na niej usiąść
W brzuchu czuł tępe kłucie
Ból towarzyszył mu od momentu, kiedy wepchnęli go do furgonetki i odjechali spod sklepu
Równocześnie doskwierał mu głód, od którego aż skręcały mu się kiszki
Minęła doba, może półtorej, odkąd jadł po raz ostatni
Wciąż nie wiedział i podejrzewał, że już nigdy się nie dowie, czy aresztowano go rano, czy wieczorem
Od chwili aresztowania nie miał nic w ustach
Siedział na wąskiej ławie z dłońmi złożonymi na kolanie, starając się zachować bezruch
Szybko nauczył się nie wykonywać żadnych ruchów
Każdy niespodziewany gest prowokował jeden z teleekranów do wrzasku
Ale głód nie dawał Winstonowi spokoju
Oddałby wszystko za kromkę chleba
Przyszło mu do głowy, że w kieszeni kombinezonu może znaleźć nieco okruchów
A nawet — pomyślał tak, gdyż od czasu do czasu coś łaskotało go w udo — spory kawałek skórki
W końcu głód pokonał strach; więzień wsunął dłoń do kieszeni
— Smith! — wrzasnął teleekran
— 6079 Smith W
! W celi nie wolno wkładać rąk do kieszeni
Znieruchomiał i ponownie oparł dłonie na kolanie
Zanim tu trafił, najpierw zawieziono go w inne miejsce, do zwykłego więzienia lub raczej aresztu
Nie wiedział, jak długo go tam trzymano, ale przynajmniej kilka godzin; ponieważ nie było ani zegara, ani okien, przez które wpadałoby światło, nie umiał ocenić upływu czasu
Panował tam hałas i potworny smród
Umieszczono go w celi podobnej do tej, w której znajdował się obecnie, tylko obrzydliwie brudnej i zatłoczonej — przebywało w niej równocześnie od dziesięciu do piętnastu osób
Byli to w większości przestępcy kryminalni, choć zauważył również kilku więźniów politycznych
Winston siedział w milczeniu oparty o ścianę, wtłoczony między cuchnące, rozpychające się ciała, zbyt zaprzątnięty swoim lękiem i kłuciem w żołądku, by zwracać uwagę na otoczenie, lecz i tak uderzyła go różnica w zachowaniu członków Partii i pozostałych więźniów
Wszyscy partyjni milczeli wystraszeni, podczas gdy pospolici przestępcy zachowywali się tak, jakby nie bali się nikogo i niczego
Wymyślali strażnikom, szamotali się z furią, gdy odbierano im posiadane przedmioty, wypisywali na podłodze różne świństwa, spożywali przeszmuglowane jedzenie, które wydobywali z różnych zakamarków odzienia, a nawet zakrzykiwali teleekran, kiedy płynący z niego głos usiłował zaprowadzić porządek
Niektórzy byli w jak najlepszej komitywie ze strażnikami, zwracali się do nich po imieniu i próbowali wyłudzić od nich papierosy przez judasza
Strażnicy również traktowali kryminalistów bardziej wyrozumiale, nawet wówczas, gdy musieli siłą zmuszać ich do posłuchu
Głównym tematem rozmów były obozy pracy, dokąd większość aresztantów spodziewała się trafić
Winston dowiedział się, że w obozach „nie jest źle”, o ile człowiek ma chody i umie sobie radzić
Cwaniacy prosperowali: liczyły się łapówki oraz znajomości, kwitł homoseksualizm i prostytucja; krążył nawet alkohol nielegalnie pędzony z kartofli
Porządkowych mianowano spośród przestępców kryminalnych; na ogół byli to gangsterzy i mordercy, tworzący obozową arystokrację
Politycznym przypadały najbrudniejsze prace
Przez areszt ustawicznie przewijali się najróżniejsi klienci: handlarze narkotyków, złodzieje, bandyci, spekulanci, pijacy, prostytutki
Niektórzy pijacy tak bardzo się awanturowali, że reszta więźniów musiała ich uspokajać wspólnymi siłami
Czterech strażników wniosło, trzymając ją pod ręce i za nogi, wielką, steraną życiem babę około sześćdziesiątki, o ogromnych, zwalistych piersiach i grubych splotach siwych włosów, które rozsypały się podczas szarpaniny
Ściągnęli jej buciory, bo próbowała ich kopać i cisnęli ją prosto na Winstona, o mało nie gruchocząc mu kości
Wyprostowała się, wrzasnęła za nimi „P… skurwysyny!”, po czym — czując, że siedzi na czymś nierównym — zsunęła się z kolan Winstona na ławkę
— Przepraszam cię, kochaniutki, nie siadłabym na tobie, gdyby mnie nie rzuciły te łajdaki
Chamy, nie wiedzą, jak należy traktować kobietę! — Poklepała się po brzuchu i beknęła
— Przepraszam, coś niezbyt dobrze się czuję
Pochyliła się i długo wymiotowała na posadzkę
— No, nieco mi ulżyło — oświadczyła, opierając się o ścianę i przymykając oczy
— Jak ci coś zaszkodzi, nie warto trzymać tego w sobie
Najlepiej czym prędzej opróżnić żołądek
Po krótkim odpoczynku otworzyła oczy i znów spojrzała na Winstona; chyba musiał przypaść jej do gustu, bo objęła go potężnym ramieniem i przyciągnęła do siebie, zionąc mu prosto w twarz wonią piwa i rzygowin
— Jak się nazywasz, kochaniutki? — spytała
— Smith — odparł Winston
— Smith? — ucieszyła się
— A to mi numer! Ja też mam Smith na nazwisko
Mogłabym być twoją matką
Rzeczywiście mogłaby, pomyślał Winston
Typem budowy przypominała jego matkę, wiek również się zgadzał, a przecież po dwudziestu latach w obozie pracy wygląd człowieka ma prawo się zmienić
Nikt więcej się do niego nie odezwał
Był zdziwiony, że kryminaliści tak kompletnie ignorują członków Partii
Z pogardliwą obojętnością nazywali ich „politami”
Partyjni bali się otworzyć usta do kogokolwiek, a zwłaszcza do innych partyjnych
Tylko raz, gdy dwie kobiety, obie należące do Partii, przysunęły się do siebie w ogólnym ścisku, pośród panującego gwaru dobiegł go pośpieszny szept jednej z nich; powiedziała coś, czego nie zrozumiał, o „pokoju sto jeden”
Do nowej celi przywieźli go dwie lub trzy godziny temu
Kłucie w trzewiach nie ustępowało; chwilami ból dokuczał bardziej, chwilami mniej, a to z kolei wpływało na tok jego myśli
Kiedy ból się wzmagał, Winston myślał jedynie o swoim żołądku i głodzie; gdy tylko robiło mu się trochę lepiej, natychmiast ogarniał go strach
Chwilami tak dokładnie wyobrażał sobie, co go czeka, że serce waliło mu jak młotem, a w płucach brakowało tchu
Czuł na łokciach razy spadających pałek, a na łydkach kopniaki podkutych butów; widział siebie, jak tarza się po ziemi i wyje błagając o litość przez pieńki powybijanych zębów
Prawie nie myślał o Julii
Próbował, lecz jego myśli zaraz biegły innym torem
Wiedział, że ją kocha i że jej nie zdradzi; ale poczucie to było tak bezemocjonalne, jak znajomość matematycznych reguł
Nie czuł miłości i wcale nie zastanawiał się nad losem dziewczyny
Częściej myślał o O’Brienie, i to z pewną nikłą nadzieją
O’Brien musiał mieć już informacje o aresztowaniu
Mówił, że Braterstwo nigdy nie stara się ratować swoich członków, ale wspominał też o żyletce; jeśli im się uda, dostarczą mu żyletkę
Będzie miał pewnie z pięć sekund, zanim strażnik wpadnie do celi
Wyobraził sobie palący chłód ostrza, które werżnie mu się w ciało; nawet palce zaciśnięte na żyletce będzie miał rozorane aż do kości
Wszystko sprowadzało się do jego obolałego ciała — a ono kurczyło się, dygocząc, na myśl o najmniejszym bólu
Wątpił, czy starczy mu odwagi, by użyć żyletki, nawet jeśli ją dostanie
Bardziej naturalne wydawało mu się egzystować z chwili na chwilę, cieszyć się z każdych dziesięciu minut życia, nawet ze świadomością, że nie uniknie tortur
Dla zabicia czasu usiłował liczyć lśniące kafle pokrywające ściany
Proste, łatwe zajęcie, a jednak ciągle gubił się w rachubie
Dość często próbował zgadnąć, gdzie się znajduje i która jest godzina
Raz był przekonany, że na zewnątrz świeci słońce, a za moment, że panuje nieprzenikniona noc
Niemal instynktownie wiedział, że tu światło nie gaśnie nigdy
Przebywał w miejscu, gdzie nie ma mroku; teraz pojął, dlaczego O’Brien jakby od razu zrozumiał jego aluzję
Gmach Ministerstwa Miłości pozbawiony był okien
Cela mogła mieścić się w samym środku budynku lub przy jednej ze ścian zewnętrznych; mogła znajdować się dziesięć pięter pod powierzchnią lub trzydzieści nad ziemią
W myślach przenosił ją z miejsca na miejsce i usiłował wybadać z reakcji swojego ciała, czy tkwi wysoko pod niebem, czy głęboko w dole
Na korytarzu rozległ się miarowy stukot butów
Stalowe drzwi otworzyły się z głośnym zgrzytem
Młody oficer o zgrabnej sylwetce opiętej czarnym mundurem, niemal całym z lśniącej, wypolerowanej skóry, i o bladej, surowej twarzy podobnej do woskowej maski wmaszerował sprężystym krokiem do środka i dał znak strażnikom, żeby wprowadzili eskortowanego więźnia
Do celi, powłócząc nogami, wszedł poeta Ampleforth
Drzwi zatrzasnęły się z głuchym łoskotem
Ampleforth obrócił się niepewnie w lewo, potem w prawo, jakby szukał drugich drzwi, przez które mógłby wydostać się na zewnątrz, po czym zaczął chodzić tam i z powrotem
Jeszcze nie dostrzegł Winstona
Jego niespokojny wzrok przesuwał się po ścianie mniej więcej metr nad głową siedzącego
Ampleforth był bez butów; duże brudne palce u nóg wyłaziły przez dziury w skarpetkach
Najwyraźniej nie golił się od kilku dni
Twarz aż po kości policzkowe pokrywał szczeciniasty zarost, nadając jej bandycki wygląd, dziwnie nie pasujący do dużego, ale słabego ciała i nerwowych ruchów
Winston otrząsnął się nieco z letargu
Choćby miał narazić się na wrzaski teleekranu, musiał odezwać się do Amplefortha
Istniał cień prawdopodobieństwa, że to właśnie poeta przekaże mu żyletkę
— Ampleforth — rzekł
Teleekran milczał
Ampleforth zatrzymał się, lekko zaskoczony
Powoli przeniósł wzrok na Winstona
— A, Smith! — zawołał
— Ty również!
— Za co cię zamknęli?
— Prawdę mówiąc… — Usiadł ciężko na ławie naprzeciw Winstona
— Jest tylko jedna zbrodnia, nie?
— I ty ją popełniłeś?
— Na to wygląda
Przyłożył dłoń do czoła i trzymał ją tak przez chwilę, jakby usiłował sobie coś przypomnieć
— Nie ma jak temu zapobiec
Zdołałem odgrzebać w pamięci jeden jedyny moment, kiedy mogłem ją popełnić
Tak, postąpiłem bardzo nierozważnie
Przygotowywaliśmy ostateczne wydanie poezji Kiplinga
Pozwoliłem, żeby na końcu jednego wersu pozostało słowo „Bóg”
Nie miałem wyjścia! — zawołał niemal z oburzeniem, unosząc głowę, by spojrzeć na Winstona
— Nie dało rady tego zmienić
Konieczny był rzeczownik, pełny rym męski do słowa „głóg”
Znalazłem czterdzieści, lecz żaden nie pasował
Przez wiele dni łamałem sobie głowę, aż w końcu dałem za wygraną
Więcej takich stów po prostu nie ma!
Wyraz jego twarzy uległ transformacji
Znikło rozdrażnienie; przez chwilę Ampleforth miał prawie zadowoloną minę
Mimo brudu i zarostu jego oblicze promieniowało intelektualnym ciepłem, radością pedanta z odkrycia jakiegoś bezużytecznego faktu
— Czy myślałeś kiedykolwiek o tym, jak bogactwo lub ubóstwo rymów wpływa na treść poezji?
Nie, tego problemu Winston akurat nigdy nie rozważał
W obecnych okolicznościach tym bardziej nie wydało mu się to ani specjalnie ważne, ani interesujące
— Wiesz może, która jest godzina? — spytał
Ampleforth znów zrobił zaskoczoną minę
— W ogóle się nad tym nie zastanawiałem
Aresztowali mnie dwa dni temu
Może trzy
— Ponownie obiegł spojrzeniem ściany, jakby oczekiwał, że zobaczy okno
— Tu noce i dnie nie różnią się od siebie
Nie wiem, jak mierzyć upływ czasu
Przez kilka minut prowadzili urywaną rozmowę, po czym nagle, bez żadnego wyraźnego powodu, teleekran wrzasnął na nich, żeby się uciszyli
Winston siedział spokojnie ze skrzyżowanymi rękami
Ampleforth, zbyt masywny, by zmieścić się wygodnie na wąskiej ławce, wiercił się splatając szczupłe dłonie to na jednym, to na drugim kolanie
Teleekran warknął na niego, żeby przestał się kręcić
Czas płynął
Dwadzieścia minut, godzina — trudno zgadnąć
Na korytarzu znów zadudniły kroki
Winston poczuł skurcz kiszek
Wkrótce, już bardzo niedługo, może za pięć minut, a może nawet teraz, tupot za drzwiami będzie oznaczał, że nadeszła jego kolej
Drzwi otworzyły się
Do celi wszedł oficer o lodowatej twarzy
Szybkim ruchem dłoni wskazał Amplefortha
— Pokój sto jeden — powiedział
Ampleforth wymaszerował niezdarnie między dwoma strażnikami; na jego twarzy malował się cień niepokoju, lecz przede wszystkim dezorientacja
Winstonowi zdawało się, że mijają godziny
Ból żołądka narastał
Myśli krążyły uporczywie po tych samych torach, niczym bile raz po raz wpadające w te same otwory
Powtarzało się tylko sześć tematów
Ból żołądka — kromka chleba — krew i krzyki — O’Brien — Julia — żyletka
Znów poczuł skurcz kiszek; kroki zbliżały się ponownie
Kiedy odemknięto drzwi celi, poruszone nimi powietrze wypełniła ostra woń zimnego potu
Do celi wszedł Parsons
Miał na sobie szorty barwy khaki i sportową koszulę
Winston był tak zaskoczony, że zapomniał o własnej niedoli
— Ty tutaj? — zawołał
W spojrzeniu, które Parsons mu posłał, nie malowało się ani zaciekawienie, ani zdumienie, jedynie boleść
Zaczął przechadzać się nerwowo po celi, najwyraźniej niezdolny usiedzieć w miejscu
Kiedy przy każdym kroku prostował grube kolana, widać było, że nogi mu dygoczą
Oczy miał wielkie, rozszerzone, jakby cały czas wypatrywał czegoś w oddali
— Za co się wsadzili? — spytał Winston
— Za myślozbrodnię! — wykrzyknął Parsons, o mało nie wybuchając płaczem
Ton jego głosu sugerował z jednej strony pełne przyznanie się do winy, a z drugiej zdumienie i trwogę, że coś takiego mogło się przytrafić właśnie jemu
Zatrzymał się przed Winstonem i zaczął wypytywać go błagalnie:
— Nie zastrzelą mnie, prawda, stary? Nie zabiją kogoś, kto niczego nie zrobił, tylko coś pomyślał wbrew sobie, prawda? Wiem, że potraktują mnie sprawiedliwie
Mam do nich pełne zaufanie! Będą wiedzieli, że mam nieskazitelną opinię, prawda? Nawet ty możesz to poświadczyć! Starałem się, jak umiałem, prawda? Może nie jestem najbystrzejszy, ale za to nigdy nie żałowałem sił
Wypruwałem sobie żyły dla Partii! Nie skażą mnie na więcej niż pięć lat, co? Góra dziesięć, prawda? Ktoś taki jak ja przyda się w obozie pracy, prawda? Nie zastrzelą mnie przecież za ten jeden wyskok, co?
— Jesteś winny?
— Oczywiście! — zawołał Parsons, zerkając wiernopoddańczo w stronę teleekranu
— Chyba nie sądzisz, że Partia mogłaby aresztować niewinnego człowieka, co?
Jego żabia twarz jakby się trochę uspokoiła, a nawet przybrała nieco świętoszkowaty wyraz
— Myślozbrodnia to straszna rzecz, stary — oświadczył moralizatorskim tonem
— Może zdradziecko wkraść się do twojego umysłu bez najmniejszego udziału woli
Wiesz, jak to było ze mną? Owładnęła mną we śnie! Tak, wierz mi
Żyłem sobie spokojnie, pracowałem, przykładałem się najlepiej, jak mogłem, i nawet nie podejrzewałem, że w moim umyśle dzieje się coś niedobrego
Po czym nagle zacząłem mówić przez sen
I wiesz, co powiedziałem?
Zniżył głos, jak ktoś, kto ze względów medycznych musi użyć nieprzyzwoitego słowa
— „Precz z Wielkim Bratem!” Tak, dokładnie! Ja! Podobno nawet powtórzyłem wiele razy
Zdradzę ci w zaufaniu, stary, cieszę się, że mnie aresztowano, zanim posunąłem się dalej
Wiesz, co zrobię, kiedy postawią mnie przed trybunałem? „Dziękuję wam — oświadczę — że mnie uratowaliście, zanim byłoby za późno”
— Kto cię zadenuncjował?
— Moja córeczka — oznajmił Parsons z ponurą dumą
— Podsłuchiwała przez dziurkę od klucza
Jak usłyszała, co mówię, zaraz nazajutrz pognała na policję
Ma dopiero siedem lat, a patrz, jaka cwana! Wcale nie mam jej za złe tego, co zrobiła
Jestem z niej dumny
Przynajmniej widać, że dobrze ją wychowałem
Postąpił nerwowo kilka kroków, zerkając z upragnieniem na muszlę klozetową, po czym nagle ściągnął szorty
— Przepraszam cię, stary
Nic nie poradzę
Nie wytrzymuję tego czekania
Usadowił swój tłusty zad na muszli
Winston przysłonił twarz dłońmi
— Smith! — ryknął teleekran
— 6079 Smith W
! Odkryć twarz! W celi nie wolno zasłaniać twarzy!
Winston odjął dłonie od oczu
Parsons załatwiał się długo, głośno i obficie
Ponieważ odpływ był zatkany, cela cuchnęła potem przez wiele godzin
Parsonsa zabrano
Do celi wprowadzano coraz to nowych więźniów, a po pewnym czasie zabierano ich, nie wiadomo dokąd
Jedna z kobiet miała pójść do pokoju sto jeden; Winston zauważył jak na wieść o tym skurczyła się i zbladła
W pewnym momencie doszedł do wniosku, że jeśli trafił tu rano, teraz musi być popołudnie; jeśli po południu, północ
W celi znajdowało się sześcioro więźniów
Wszyscy siedzieli bez ruchu
Miejsce naprzeciw Winstona zajmował mężczyzna o tłustym podbródku i wystających zębach, który przypominał jakiegoś wielkiego, nieszkodliwego gryzonia
Jego obfite, czerwone policzki były tak pękate, jakby miał w nich poupychane zapasy jedzenia, a bladoszare oczy przesuwały się płochliwie po twarzach współwięźniów i umykały natychmiast, gdy ktoś kierował na niego wzrok
Drzwi otworzyły się i do celi wprowadzono kolejnego więźnia; na jego widok ciarki przeszły Winstona po grzbiecie
Wygląd miał dość powszedni, nawet prostacki; mógł być inżynierem czy technikiem
Jednakże chudość jego twarzy przejmowała grozą
Właściwie była to czaszka
Wymizerowanie sprawiało, że usta i oczy wydawały się nieproporcjonalnie wielkie; zwłaszcza oczy, w których żarzyła się jakaś straszliwa, mordercza nienawiść
Chudzielec usiadł na ławie nie opodal Winstona
Winston nie patrzył na niego, lecz udręczona, wynędzniała twarz tak silnie wryła mu się w pamięć, że widział ją równie wyraźnie, jakby nadal się w nią wpatrywał
Nagle zdał sobie sprawę, co dolega mężczyźnie
Po prostu umierał z głodu
W tym samym momencie uświadomili to sobie także pozostali
Naokoło celi poszedł szmer
Więzień o tłustych policzkach to kierował spojrzenie na głodomora, to odwracał je zmieszany, to znów zerkał w jego stronę; nie umiał się powstrzymać od patrzenia
Przez chwilę wiercił się niespokojnie, w końcu wstał, przeszedł kaczym chodem przez celę, pogrzebał w kieszeni kombinezonu i nieśmiało podał nowemu przybrudzony kawałek chleba
Z teleekranu rozległ się wściekły, ogłuszający ryk
Grubas aż podskoczył
Głodomór natomiast schował ręce za siebie, jakby demonstrując całemu światu, że nie zamierzał przyjąć daru
— Bumstead! — ryczał teleekran
— 2713 Bumstead J
! Rzuć chleb na ziemię!
Grubas upuścił kawałek chleba
— Pozostań na miejscu! — rozkazał dalej głos
— Obróć się twarzą do drzwi! I nie ruszaj się!
Grubas posłusznie wykonał polecenia
Jego wielkie, pękate policzki drżały niepohamowanie
Drzwi otworzyły się z łoskotem
Do środka wmaszerował młody oficer i usunął się na bok; za nim wpadł niski, krępy strażnik o potężnych barach
Zatrzymał się przed grubasem, po czym, na znak oficera, zamachnął się szeroko i z całej siły rąbnął więźnia pięścią w usta
Cios niemal oderwał grubasa od ziemi
Przeleciał przez długość celi i upadł obok muszli klozetowej
Przez chwilę leżał ogłuszony, a z ust i nosa sączyła mu się ciemnoczerwona krew
Półprzytomny, wydawał z siebie ciche jęki, niemal zwierzęce skowytanie, potem przekręcił się na brzuch i zaczął niepewnie unosić się na czworakach
Z ust wypadła mu ociekająca śliną i krwią sztuczna szczęka, złamana na pół
Pozostali więźniowie siedzieli bez ruchu, z rękami splecionymi na kolanach
Grubas dowlókł się na swoje miejsce
Jedna strona twarzy zaczynała mu sinieć
Spuchnięte usta wyglądały jak wiśniowy wrzód z czarną dziurą pośrodku
Od czasu do czasu wąska strużka krwi ściekała mu na pierś
Szare oczy, w których malowało się poczucie winy, znów wędrowały szybko po twarzach obecnych, jakby grubas usiłował się przekonać, czy współwięźniowie pogardzają nim ze względu na doznane przez niego upokorzenie
Drzwi ponownie się otworzyły
Oficer wskazał niedbałym gestem głodomora
— Pokój sto jeden — rzekł
Obok Winstona rozległ się jęk, po czym coś upadło na ziemię
To głodomór rzucił się na kolana, wyciągając błagalnie ręce
— Towarzyszu oficerze! — zawołał
— Nie zabierajcie mnie tam! Przecież powiedziałem już wszystko! Co jeszcze chcecie wiedzieć? Gotów jestem przyznać się do każdej zbrodni, naprawdę każdej! Powiedzcie tylko, do czego mam się przyznać, a natychmiast to zrobię! Przygotujcie dowolne zeznania, ja wszystko podpiszę! Przysięgam! Tylko nie bierzcie mnie do pokoju sto jeden!
— Pokój sto jeden — powtórzył oficer
Twarz głodomora, od początku bardzo blada, przybrała teraz odcień, który Winston zawsze dotąd uważał wyłącznie za przenośnię
Stała się autentycznie zielona
— Uczyńcie ze mną, co chcecie! Głodzicie mnie od tygodni
Więc zabijcie mnie wreszcie! Zastrzelcie! Powieście! Skażcie na dwadzieścia pięć lat ciężkich robót! Chcecie, żebym jeszcze kogoś wsypał? Powiedzcie tylko kogo, a natychmiast go obciążę! Nie obchodzi mnie, kto to będzie ani co z nim zrobicie! Mam żonę i troje dzieci
Najstarsze z nich nie ma jeszcze sześciu lat
Możecie przywieźć tu całą trójkę i na moich oczach poderżnąć im gardła
Wolę to, niż iść do pokoju sto jeden!
— Pokój sto jeden — powtórzył oficer
Głodomór powiódł oszalałym spojrzeniem po współwięźniach, jakby szukał kogoś, z kim mógłby się zamienić na miejsca
Jego wzrok zatrzymał się na zakrwawionej twarzy grubasa
Wskazał go wychudłą dłonią
— To jego powinniście zabrać, a nie mnie! — zawołał
— Nie słyszeliście, co mówił, kiedy dostał w gębę! Poczekajcie, zaraz wam wszystko powtórzę! To on jest wrogiem Partii, nie ja!
Kiedy strażnicy postąpili krok w stronę głodomora, jego głos przeszedł w cienki pisk
— Nie słyszeliście! Coś się zacięło w teleekranie! To on jest wrogiem! Bierzcie jego, nie mnie!
Dwóch masywnych strażników pochyliło się, by chwycić głodomora pod pachy, ale rzucił się rozpaczliwie w bok i uczepił żelazne’} nogi ławki, skowycząc jak zwierzę
Usiłowali go oderwać, jednakże trzymał się kurczowo i z nieoczekiwaną siłą
Szamotali się tak z pół minuty
Pozostali więźniowie siedzieli bez słowa, z rękami złożonymi na kolanach, patrząc prosto przed siebie
Skowyt ucichł; głodomór z trudem łapał oddech, lecz nie dawał się oderwać od ławki
Nagle zawył; to jeden ze strażników zmiażdżył mu palce kopniakiem
Teraz z łatwością podnieśli go na nogi
— Pokój sto jeden — powtórzył oficer
Strażnicy wyprowadzili głodomora; szedł słaniając się, z głową zwieszoną nisko, tuląc do piersi bolącą rękę; wola walki opuściła go zupełnie
Czas płynął
Jeśli głodomora wyprowadzono o północy, nastał już świt; jeśli o świcie, minęło południe
Winston był sam; sam od kilku godzin
Od siedzenia na wąskiej ławce tak bardzo bolały go kości, że co pewien czas wstawał i przechadzał się po celi; teleekran ani razu dotąd nie zareagował
Kawałek chleba leżał wciąż tam, gdzie upuścił go grubas
Początkowo Winston musiał specjalnie odwracać wzrok, żeby nie patrzeć w tamtą stronę, ale w końcu głód ustąpił miejsca pragnieniu
W ustach miał suchy, nieprzyjemny smak
Miarowy szum i ciągłe jaskrawe światło sprawiły, że ogarnęła go słabość, a w głowie czuł kompletną pustkę
Kiedy nie mógł już dłużej wytrzymać bólu, wstawał, po czym siadał niemal natychmiast, gdyż ilekroć się podnosił, zaczynało mu się kręcić w głowie
Kiedy chwilami niewygody ciała przestawały mu tak okropnie doskwierać, powracał przeraźliwy strach
Momentami z gasnącą nadzieją myślał o O’Brienie i żyletce
Wydawało mu się prawdopodobne, że zostanie dostarczona w jedzeniu — jeśli w ogóle będą go tu karmić
Rzadziej myślał o Julii
Możliwe, że cierpi teraz jeszcze gorsze męczarnie niż on
Może właśnie w tym momencie wyje z bólu
„Czy gdybym mógł ją uratować zwiększając swoje męki, uczyniłbym to? — zapytał się w myślach
— Tak, nie wahałbym się”
Ale była to wyrozumowana decyzja; uznał, że tak powinien postąpić
Nie podyktowała mu tej odpowiedzi miłość
Tu, gdzie teraz przebywał, nie odczuwało się nic prócz bólu i strachu przed jeszcze większym bólem
A zresztą, czy kiedy się cierpi, można z jakiegokolwiek powodu szczerze pragnąć, aby ból się wzmógł? Tego jeszcze nie wiedział
Znów rozległy się kroki
Szczęknęły drzwi
Do celi wszedł O’Brien
Winston poderwał się na równe nogi
Widok O’Briena tak go zaskoczył, że zapomniał o ostrożności
Po raz pierwszy od wielu lat zapomniał nawet o obecności teleekranu
— Was też mają!
— I to od bardzo dawna — odparł ironicznie i niemal z żalem przybysz
Odsunął się od drzwi; za nim wkroczył potężnie zbudowany strażnik z długą czarną pałką w ręce
— Wiedziałeś o tym, Winston — rzekł O’Brien
— Nie oszukuj się
Wiedziałeś; wiedziałeś od samego początku
Tak, Winston zdał sobie teraz sprawę, że rzeczywiście wiedział od samego początku
Nie miał jednak czasu głębiej się nad tym zastanawiać
Całą uwagę skupił na pałce w dłoni strażnika
Mogła spaść wszędzie: rąbnąć go w czubek głowy, tuż nad uchem, w ramię, w łokieć…
Łokieć! Osunął się na kolana jak rażony gromem, drugą ręką przyciskając palący łokieć
Przed oczami zrobiło mu się żółto
Niemożliwe, niemożliwe, aby jeden cios mógł wywołać tak przeraźliwy ból! Kiedy wzrok mu się rozjaśnił, ujrzał strażnika i O’Briena, którzy pochylali się nad nim
Strażnik chichotał obserwując, jak więzień skręca się z bólu
A Winston poznał odpowiedź na swoje pytanie
Nigdy, z najwznioślejszego powodu, nie można pragnąć zwiększenia bólu
Chce się tylko jednego: by zelżał
Nic na świecie nie jest tak straszne jak ból fizyczny
W obliczu bólu nie ma bohaterów, w obliczu bólu nie ma bohaterów — powtarzał w myślach, tarzając się po posadzce i bezradnie tuląc do siebie rwące lewe ramię
2
Leżał na czymś zbliżonym do polowego łóżka, ale znacznie wyższym, w dodatku nie mógł się poruszyć, gdyż krępowały go pasy
Światło, jeszcze bardziej jaskrawe niż zwykle, świeciło mu prosto w twarz
Tuż obok łóżka stał O’Brien, wpatrując się w niego badawczo
Z drugiej strony znajdował się mężczyzna w białym kitlu trzymający strzykawkę
Kiedy otworzył oczy, nie od razu zdał sobie sprawę ze swojego otoczenia
Miał uczucie, że wpływa do tego wnętrza z zupełnie innego świata, z podwodnego świata gdzieś głęboko w dole
Nie miał pojęcia, jak długo tam przebywał
Od momentu aresztowania nie widział ani mroku, ani światła dziennego
Poza tym jego wspomnieniom brakowało ciągłości
Zdarzało się, że świadomość — nawet taka, jaką ma człowiek śpiący — urywała mu się zupełnie i powracała po przerwie wypełnionej próżnią
Lecz czy przerwy te trwały dni, tygodnie, czy zaledwie sekundy, tego nie wiedział
Koszmar rozpoczął się od uderzenia w łokieć
Dopiero znacznie później Winston zdał sobie sprawę, że było to jedynie wstępne, rutynowe przesłuchanie, jakiemu poddawano niemal wszystkich więźniów
Istniał długi wykaz zbrodni — szpiegostwo, sabotaż i tym podobne — do których po prostu każdy musiał się przyznać
Stanowiło to zwykłą formalność, choć same tortury były jak najprawdziwsze
Nie pamiętał, ile razy go bito i jak długo
Zawsze zajmowało się nim pięciu lub sześciu oprawców w czarnych mundurach
Czasami walili go pięściami, kiedy indziej używali pałek lub żelaznych prętów, czasem wyłącznie kopali
Zdarzało się, że przekroczywszy wszelkie granice wstydu tarzał się po posadzce jak zwierzę, zwijając się i miotając na boki w ciągłej, beznadziejnej próbie uniknięcia buciorów, które co chwila trafiały go żebra, brzuch, łokcie, uda, pachwiny, jądra i kość ogonową
Niekiedy tortury trwały tak długo, że najokrutniejsze, najstraszniejsze i najbardziej nieludzkie wydawało mu się nie to, iż funkcjonariusze nie przestają się nad nim pastwić, lecz że sam nie potrafi się zmusić do utraty przytomności
Wiele razy kompletnie zawodziły go nerwy i wtedy błagał o litość, jeszcze zanim spadło pierwsze uderzenie; sam widok pięści wzniesionej do ciosu wystarczył, aby zaczął przyznawać się do prawdziwych i zmyślonych zbrodni
Czasami obiecywał sobie, że tym razem nie powie nic, i każde słowo musieli z niego wyciskać pomiędzy jękami bólu; kiedy indziej decydował się na niewielki kompromis, postanawiając: „Przyznam się, ale jeszcze nie teraz
Muszę wytrzymać, aż ból stanie się nieznośny
Jeszcze trzy kopniaki, jeszcze dwa, a wtedy zeznam to, czego chcą”
Nieraz bili go tak, że ledwo mógł ustać, po czym ciskali na kamienną posadzkę celi niczym wór kartofli, a gdy po kilku godzinach przychodził nieco do siebie, zabierali go i znów bili
Zdarzały się i dłuższe okresy, kiedy pozwalano mu trochę odzyskać siły
Niewiele z tego zostało mu w pamięci, gdyż albo wówczas spał, albo leżał otępiały
Pamiętał celę z blaszaną miednicą do mycia i twardą pryczą z desek, jakby półką umocowaną do ściany, oraz posiłki złożone z gorącej zupy, chleba i rzadziej kawy
Pamiętał gburowatego fryzjera, który przyszedł zeskrobać mu zarost i przystrzyc włosy, a także ludzi w białych kitlach: ci w sposób rutynowy, bez cienia współczucia, mierzyli mu puls, sprawdzali odruchy, podwijali powieki, obmacywali twardymi rękami ciało szukając połamanych kości i wstrzykiwali środki nasenne
Tortury stały się rzadsze; funkcjonowały teraz na zasadzie groźby, okropności, które lada moment mogą go znów spotkać, jeśli odpowiedzi będą niezadowalające
Przesłuchania prowadzili teraz nie oprawcy w czarnych mundurach, lecz partyjni intelektualiści, mali, krępi osobnicy o szybkich ruchach i połyskujących okularach; zmieniali się kilkakrotnie podczas każdej sesji, zwykle trwającej — tak mu się zdawało, choć pewności nie miał — dziesięć, dwanaście godzin
Ci nowi śledczy pilnowali, żeby wciąż odczuwał lekki ból, ale nie polegali wyłącznie na bólu
Bili go po twarzy, szarpali za włosy, wykręcali mu uszy, kazali stać na jednej nodze, nie pozwalali oddać moczu, świecili w twarz jaskrawymi lampami, aż oczy zaczynały mu łzawić; to wszystko jednak robili głównie po to, żeby go poniżyć i pozbawić zdolności logicznego rozumowania
Ich prawdziwą bronią było samo śledztwo, ciągnące się bezlitośnie przez długie godziny, kiedy to usiłowali przyłapać go na sprzecznych zeznaniach, zastawiali na niego pułapki i przekręcali jego wypowiedzi, co rusz zarzucając mu kłamstwo i plątanie się w faktach, aż zaczynał płakać ze wstydu i nerwowego wyczerpania
Zdarzało się, że płakał kilka razy podczas jednej sesji
Niemal cały czas wrzeszczeli i obrzucali go wyzwiskami, a gdy się wahał, co mówić, grozili, że znów trafi do rąk strażników; niekiedy jednak nieoczekiwanie zmieniali taktykę, tytułując go „towarzyszem”, apelując do jego sumienia w imię angsocu i Wielkiego Brata i pytając ze smutkiem, czy tak dalece wyzbył się lojalności wobec Partii, iż nie pragnie naprawić wyrządzonych przez siebie szkód
Po wielogodzinnej sesji, kiedy nerwy miał już zupełnie poszarpane, nawet na takie słowa reagował łkaniem
W końcu ich natrętne głosy złamały go bardziej niż pięści i buciory strażników
Cała jego osoba sprowadzała się teraz do ust, które mówiły to, czego żądano, i do ręki, która podpisywała wszystko, co mu podsunięto
Jedynym celem, jaki sobie stawiał, było odgadnąć czym prędzej, do czego ma się przyznać — i przyznawał się natychmiast, żeby tylko się nad nim więcej nie znęcali
Przyznał się do zamachów na ważnych członków Partii, do rozprowadzania ulotek o wywrotowych treściach, do malwersacji pieniężnych, do sprzedawania tajemnic wojskowych, do uprawiania sabotażu
Przyznał się, że od 1968 roku był płatnym szpiegiem rządu wschódazjatyckiego
Zeznał, że uprawiał praktyki religijne, że jest zwolennikiem kapitalizmu i zboczeńcem seksualnym
Przyznał się do zamordowania żony, chociaż wiedział, a przesłuchujący zapewne wiedzieli również, iż ona wciąż żyje
Zeznał, że od lat utrzymywał ścisły kontakt z Goldsteinem i należał do podziemnej organizacji, w której szeregach znalazły się także niemal wszystkie znajome mu osoby
Najprościej było przyznać się do wszystkiego i obciążyć każdego, kogo się tylko znało
Zresztą w pewnym sensie nie kłamał
Był przecież wrogiem Partii, a w oczach Partii między myślą i czynem nie zachodziła żadna różnica
Miał też inne wspomnienia
Zapisały się w jego umyśle jako luźne, nie powiązane ze sobą obrazy przedzielone czernią
Znajdował się w celi, w której równie dobrze mógł panować mrok jak jasność, albowiem całe pole widzenia wypełniała para świecących oczu
Tuż obok tykało wolno i miarowo jakieś urządzenie
Oczy powiększyły się, stały bardziej lśniące
Nagle wzniósł się do góry, skoczył między ślepia i znikł
Przywiązany do fotela i otoczony tarczami różnych przyrządów, siedział skąpany blaskiem oślepiających lamp
Człowiek w białym kitlu studiował tarcze
Na korytarzu rozległy się ciężkie kroki
Drzwi otworzyły się z łoskotem
Do środka wmaszerował oficer o woskowej twarzy, a za nim dwaj strażnicy
— Pokój sto jeden — rozkazał oficer
Człowiek w białym kitlu nie zareagował
Nie spojrzał też na Winstona; cały czas wpatrywał się tylko w tarcze
Toczył się ogromnym korytarzem szerokości kilometra zalanym wspaniałym złotym światłem, wyjąc ze śmiechu i wykrzykując ile tchu najróżniejsze zeznania
Przyznawał się do wszystkiego, nawet do tego, co udało mu się przemilczeć podczas tortur
Spowiadał się z całego życia słuchaczom, którzy świetnie je znali
Razem z nim byli jego oprawcy, śledczy, ludzie w białych kitlach
O’Brien, Julia, pan Charrington; wszyscy toczyli się korytarzem, zarykując się ze śmiechu
Jakieś okropne zdarzenie, które miało nastąpić w przyszłości, ominęło go i już nie musiał się obawiać
Wszystko było w porządku, tortury się skończyły, każdy szczegół jego życia został wyciągnięty na wierzch, zrozumiany, wybaczony
Na wpół uniósł się z twardej pryczy, przekonany, że doleciał go głos O’Briena
Podczas przesłuchań, aczkolwiek nie widział go ani razu, miał uczucie, że O’Brien stoi tuż obok, choć poza zasięgiem wzroku
To O’Brien wszystkim kierował
On kazał strażnikom bić Winstona 1 on pilnował, aby go nie zatłukli na śmierć
To on decydował, kiedy więzień ma wyć z bólu, kiedy odpoczywać, kiedy jeść, kiedy spać, jakie środki należy mu wstrzykiwać
To on zadawał pytania i podsuwał odpowiedzi
On był katem i obrońcą, inkwizytorem i przyjacielem
Pewnego razu — Winston nie pamiętał, czy podczas normalnego snu, czy też snu wywołanego środkami nasennymi, a może nawet w momencie przebudzenia — usłyszał przy uchu szept: „Nie przejmuj się, Winston; mam nad tobą pieczę
Obserwowałem cię przez siedem lat
Teraz nadeszła chwila zwrotna
Uratuję cię, uczynię doskonałym”
Nie miał pewności, czy przemawiał do niego O’Brien, ale nie wątpił, że był to ten sam głos, który w innym śnie, przed siedmioma laty, oznajmił mu: „Spotkamy się tam, gdzie nie ma mroku”
Nie pamiętał końca przesłuchań
We wspomnieniach miał lukę; następna rzecz, która powoli wyłoniła się w jego świadomości, to pomieszczenie czy też cela, gdzie znajdował się teraz
Leżał niemal płasko na wznak i nie mógł się poruszyć
Jego ciało w różnych punktach przytrzymywały pasy
Nawet głowę miał całkowicie unieruchomioną
O’Brien przyglądał mu się z powagą i jakby ze smutkiem
Widziana od dołu twarz była prostacka i zmęczona, z worami pod oczyma i głębokimi bruzdami ciągnącymi się od nosa do brody
O’Brien wyglądał starzej, niż Winstonowi się dotąd wydawało; mógł mieć już pięćdziesiątkę
Trzymał dłoń na przełączniku obok tarczy z podziałką
— Powiedziałem ci — rzekł O’Brien — że jeśli się spotkamy, to właśnie tutaj
— Tak — przyznał Winston
Drobny ruch dłoni O’Briena i bez żadnego uprzedzenia Winstona zalała fala bólu
Torturę potęgował fakt, że więzień nie widział, co się dzieje, a czuł się tak, jakby zadawano mu śmiertelne rany
Nie miał pojęcia, czy katują go naprawdę, czy też wrażenie bólu powstaje za sprawą prądu, lecz zdawało mu się, że ciało rozszarpują mu szczypce, a stawy wyłamuje jakaś siła
I choć od bólu pot wystąpił mu na czoło, straszniejsza od samych cierpień była myśl, że pęknie mu kręgosłup
Zacisnął zęby i oddychał ciężko przez nos, usiłując jak najdłużej wytrzymać bez krzyku
— Boisz się, że za chwilę coś ci pęknie — zauważył O’Brien, obserwując jego twarz
— Najbardziej się lękasz, że trzaśnie ci kręgosłup
Masz przed oczami wyraźny obraz tego, jak kręgi odskakują od siebie, a spomiędzy nich zaczyna się sączyć płyn rdzeniowy
O tym właśnie teraz myślisz, prawda, Winston?
Winston nie odpowiedział
O’Brien przesunął umieszczony nad tarczą przełącznik
Ból odpłynął niemal równie szybko, jak się pojawił
— To było czterdzieści — wyjaśnił O’Brien
— Jak widzisz, skala dochodzi do setki
Staraj się nie zapominać podczas naszej rozmowy, że w każdej chwili mogę zadać ci ból o dowolnym natężeniu, dobrze? Jeśli zaczniesz uciekać się do kłamstw, stosować wykręty lub choćby udzielać mi odpowiedzi nie dorastających do twoich umysłowych możliwości, natychmiast będziesz wył z bólu
Zrozumiałeś?
— Tak
Zachowanie O’Briena stało się mniej surowe
Poprawił w zamyśleniu okulary i przeszedł parę kroków
Kiedy się znów odezwał, jego głos był łagodny i cierpliwy
O’Brien miał teraz w sobie coś z lekarza, nauczyciela lub nawet księdza, kogoś, kto nie pragnie karać, lecz tłumaczyć i przekonywać
— Specjalnie zadaję sobie tyle trudu i zajmuję się tobą, Winston, bo jesteś tego wart
Sam dobrze wiesz, co ci dolega
Wiedziałeś od lat, chociaż usiłowałeś nie dopuszczać tego do świadomości
Jesteś obłąkany
Cierpisz na zaburzenia pamięci
Nie pamiętasz prawdziwych wypadków i wmawiasz w siebie, że pamiętasz zdarzenia, które nigdy nie miały miejsca
Na szczęście twoja choroba jest uleczalna
Sam nigdy się nie wykurowałeś, bo nie chciało ci się próbować
Wymagało to wysiłku, na który nie umiałeś się zdobyć
Wiem, że nawet teraz wciąż trwasz przy swoich ułudach, bo wydaje ci się, że na tym polega cnota
Przykładowo, z którym mocarstwem, twoim zdaniem, Oceania prowadzi obecnie wojnę?
— Kiedy mnie aresztowano, prowadziła wojnę ze Wschódazją
— Ze Wschódazją
Znakomicie
I zawsze prowadziła wojnę ze Wschódazją, tak?
Winston wciągnął powietrze
Otworzył usta, żeby odpowiedzieć, ale się powstrzymał
Nie mógł oderwać oczu od tarczy
— Mów prawdę, Winston, dobrze? Swoją prawdę
Powiedz mi, co ty pamiętasz
— Pamiętam, że zaledwie tydzień przed moim aresztowaniem, Wschódazja nie była naszym wrogiem
Łączył nas sojusz
A wojnę prowadziliśmy z Eurazją
Przez cztery lata
Wcześniej…
O’Brien powstrzymał go ruchem dłoni
— Weźmy inny przykład
Przed kilkoma laty uległeś bardzo poważnym omamom
Nabrałeś przekonania, że trzej ludzie, dawni członkowie Partii o nazwiskach Jones, Aaronson i Rutherford, straceni za zdradę i sabotaż po złożeniu pełnych, wyczerpujących zeznań, wcale nie popełnili zbrodni, o które ich oskarżano
Zdawało ci się, że widziałeś niezaprzeczalny dowód, jakoby te zeznania były fałszywe
Miałeś halucynacje na temat pewnej fotografii
Nawet wierzyłeś, że trzymałeś ją w palcach
I że wyglądała mniej więcej tak
W rękach O’Briena pojawił się strzęp gazety
Przez pięć sekund Winston miał go w polu widzenia
Ujrzał zdjęcie, to samo zdjęcie, na które natrafił przypadkiem jedenaście lat temu i które zaraz zniszczył; pomyłka nie wchodziła w grę
O’Brien trzymał strzęp innego egzemplarza gazety ze zdjęciem Jonesa, Aaronsona i Rutherforda na uroczystości partyjnej w Nowym Jorku
Po chwili cofnął dłoń
Lecz zdjęcie istniało, co do tego nie było dwóch zdań! Z rozpaczliwym, bolesnym wysiłkiem Winston szarpnął całym ciałem, aby się podnieść
Ani drgnął
W tym momencie zapomniał nawet o tarczy
Pragnął tylko dotknąć fotografii albo przynajmniej jeszcze raz na nią spojrzeć
— Więc istnieje! — zawołał
— Nie — powiedział O’Brien
Przeszedł na drugi koniec pomieszczenia
Na przeciwległej ścianie znajdowała się luka pamięci
O’Brien uniósł klapę
Strumień ciepłego powietrza porwał skrawek papieru; chwilę później połknęły go niewidoczne płomienie
O’Brien odwrócił się od ściany
— Popiół — stwierdził
— Nawet nie popiół, pył
Zdjęcie nie istnieje
Nigdy nie istniało
— Istniało! Wciąż istnieje! Istnieje w pamięci
Pamiętam je
Wy je pamiętacie!
— Nie pamiętam — rzekł O’Brien
Winston stracił wszelką nadzieję
Na tym właśnie polegało dwójmyślenie
Czuł się absolutnie bezradny
Gdyby przynajmniej miał pewność, że O’Brien kłamie, nie ogarnęłoby go takie przygnębienie
O’Brien mógł jednak naprawdę zapomnieć o zdjęciu
A jeśli tak, zapomniał już
Zamilkł na dłuższą chwilę, jakby dawał Winstonowi czas na zrozumienie tego, co powiedział
— Czy pamiętasz — podjął znów — jak napisałeś w pamiętniku: „Wolność oznacza prawo twierdzenia, że dwa i dwa to cztery”?
— Tak
O’Brien podniósł do góry lewą dłoń, obróconą wierzchem do Winstona; kciuk był schowany, lecz pozostałe palce wyraźnie widoczne
— Ile palców widzisz?
— Cztery
— A jeśli Partia powie, że jest ich pięć, to ile będziesz widział wtedy?
— Cztery
Głos Winstona przeszedł w skowyt bólu
Strzałka na tarczy wskazywała pięćdziesiąt pięć
Pot zrosił całe jego ciało
Przy każdym oddechu z piersi wydobywał mu się głęboki jęk, którego nie umiał powstrzymać, choć z całej siły zaciskał zęby
O’Brien nie spuszczał go z oka, wciąż trzymając w górze cztery palce
Cofnął przełącznik
Lecz tym razem ból zelżał tylko trochę
— Ile palców, Winston?
— Cztery
Strzałka skoczyła do sześćdziesięciu
— Ile palców, Winston?
— Cztery! Cztery! Co innego mogę powiedzieć? Cztery!
Strzałka musiała znów podskoczyć, lecz Winston nie mógł spojrzeć na tarczę
Surowa, masywna twarz O’Briena i uniesione cztery palce wypełniły jego pole widzenia
Palce sterczały mu przed oczami jak kolumny; wielkie, trochę zamazane, zdawały się wibrować, ale wciąż na pewno było ich cztery
— Ile palców, Winston?
— Cztery! Przestańcie, przestańcie! Nie męczcie mnie! Cztery! Cztery!
— Ile palców, Winston?
— Pięć! Pięć! Pięć!
— Nie, Winston, nic z tego
Kłamiesz
Wciąż wydaje ci się, że widzisz cztery
Słucham, ile palców?
— Cztery! Pięć! Cztery! Ile chcecie! Tylko błagam, wyłączcie tę machinę!
I nagle siedział, a O’Brien podtrzymywał go ramieniem
Chyba stracił na kilka sekund przytomność
Nie wiedział, kiedy rozluźniono krępujące go pasy
Było mu potwornie zimno; dygotał na całym ciele, szczękając zębami, a po policzkach spływały mu łzy
Na chwilę przylgnął do O’Briena jak niemowlę, czerpiąc dziwną otuchę z tego, że czuje na barkach ciężkie ramię starszego mężczyzny
Zdawało mu się, że O’Brien jest jego obrońcą i chroni go przed bólem, który pochodzi z zewnątrz, z jakiegoś obcego źródła
— Nie jesteś zbyt pojętnym uczniem, Winston — powiedział łagodnie O’Brien
— Cóż na to poradzę? — wyszlochał
— Jak mogę widzieć coś innego niż to, co mam przed oczami? Dwa i dwa to cztery
— Czasami, Winston
Czasami pięć
Czasami trzy
Czasami cztery, pięć i trzy równocześnie
Musisz się bardziej starać
Powrót do zmysłów nie jest rzeczą łatwą
O’Brien puścił go i Winston z powrotem opadł na łóżko
Pasy znów zacisnęły się na jego ciele, ból jednak odpłynął, a dreszcze ustąpiły; tylko wciąż czuł się słaby i było mu zimno
O’Brien skinął na mężczyznę w białym kitlu, który dotąd cały czas stał bez ruchu
Ten pochylił się i zajrzał Winstonowi w oczy, zmierzył mu puls, a następnie przyłożył ucho do jego piersi i go ostukał; w końcu spojrzał na O’Briena i kiwnął głową
— Jeszcze raz — rzekł O’Brien
Ból ponownie przeniknął ciało więźnia
Strzałka musiała dojść do siedemdziesięciu, siedemdziesięciu pięciu
Winston zamknął oczy
Zdawał sobie sprawę, że O’Brien wciąż stoi tuż obok z dłonią uniesioną i rozczapierzonymi palcami — czterema palcami! Ale myślał tylko o tym, czy uda mu się przetrwać ból, czy nie wyzionie ducha
Nie wiedział nawet, czy krzyczy, czy milczy
Potem ból znów zelżał
Otworzył oczy
O’Brien cofnął przełącznik
— Ile palców widzisz, Winston?
— Cztery
Chyba cztery
Gdybym umiał, chętnie zobaczyłbym pięć
Staram się zobaczyć pięć
— Czego pragniesz: przekonać mnie, że widzisz pięć, czy naprawdę zobaczyć?
— Naprawdę zobaczyć
— Jeszcze raz — polecił O’Brien
Strzałka doszła do osiemdziesięciu — może dziewięćdziesięciu
Winston chwilami zapominał, co jest przyczyną bólu
Pod zaciśniętymi powiekami widział jakby roztańczony las palców, które to zbliżały się, to oddalały, zlewały się ze sobą i zaraz rozdzielały
Usiłował je zliczyć, choć nie pamiętał po co
Wiedział jednak, że nie potrafi i że wiąże się to z zagadkową tożsamością liczb pięć i cztery
Ból zaczął powoli słabnąć, ale kiedy Winston otworzył oczy, wciąż widział to samo
Gąszcz niezliczonych palców przesuwał się bezustannie raz w jedną, raz w drugą stronę, a ich szeregi nakładały się na siebie
Znów zamknął oczy
— Ile palców trzymam teraz w górze, Winston?
— Nie wiem
Naprawdę nie wiem
Drugi raz nie przeżyję takiego bólu! Cztery, pięć, sześć, przysięgam, nie wiem!
— Już lepiej — pochwalił O’Brien
Igła wbiła się w ramię Winstona
W tym samym momencie po całym jego ciele rozeszło się błogie, kojące ciepło
Prawie natychmiast zapomniał o bólu
Otworzył oczy i z wdzięcznością popatrzył na O’Briena
Na widok masywnej, pożłobionej zmarszczkami twarzy, tak brzydkiej, a zarazem tak inteligentnej, zrobiło mu się lżej na duszy
Gdyby mógł się poruszyć, chętnie wyciągnąłby dłoń i dotknął ramienia O’Briena
W tej chwili darzył go tak wielką miłością jak nigdy dotąd, i to wcale nie dlatego, że wyłączył urządzenie
Powróciło dawne uczucie, że w sumie nie robi różnicy, czy O’Brien jest przyjacielem, czy wrogiem
Z O’Brienem można rozmawiać
Może to, czego człowiek pragnie najbardziej, to nie tyle być kochanym, ile rozumianym
O’Brien zadał mu męki, które doprowadziły go na skraj obłędu, a wkrótce pośle go na śmierć
Ale to niczego nie zmienia, łączy ich zażyłość w pewnym sensie znacznie głębsza od przyjaźni; choć prawdopodobnie nigdy do tego nie dojdzie, gdyby się spotkali we właściwych okolicznościach, na pewno mogliby się świetnie porozumieć
Wyraz twarzy, z jakim O’Brien spoglądał na niego, zdawał się wskazywać, że myśli dokładnie o tym samym
A kiedy się odezwał, mówił takim tonem, jakby prowadzili towarzyską pogawędkę
— Czy wiesz, Winston, gdzie się teraz znajdujesz?
— Nie wiem
Domyślam się, że w Ministerstwie Miłości
— Czy wiesz, jak długo tu jesteś?
— Nie wiem
Dni, tygodnie, miesiące… Chyba od kilku miesięcy
— A jak ci się wydaje, po co trzymamy tu ludzi?
— Żeby wydobyć z nich zeznania
— Nie, wcale nie dlatego
Spróbuj jeszcze raz
— Żeby ich ukarać
— Nie! — ryknął O’Brien; głos zmienił mu się całkowicie, a na twarzy odmalowały się poruszenie i gniew
— Nie! Wcale nie po to, żeby wydobyć zeznania lub wymierzyć karę! Mam ci powiedzieć, dlaczego się tu znalazłeś? Bo chcemy cię wyleczyć! Sprawić, byś odzyskał zmysły! Czy ty nie rozumiesz, Winston, że nikt nie opuszcza tych murów nie uleczony? Nie obchodzą nas te głupie zbrodnie, które popełniłeś
Partii nie obchodzą czyny; nas interesuje myśl
My nie niszczymy naszych wrogów; my ich zmieniamy
Rozumiesz, o czym mówię?
Pochylił się nisko nad Winstonem
Z bliska jego twarz wydawała się ogromna, a widziana od dołu wręcz potworna
Bił z niej jakiś szaleńczy entuzjazm, jakaś pasja
Winstonowi serce podeszło do gardła
Gdyby mógł, najchętniej zapadłby się pod ziemię
Był przekonany, że O’Brien ze złości nastawi przełącznik na największą moc
Lecz O’Brien nagle odsunął się od łóżka
Przeszedł się kilka kroków, po czym znów podjął wątek, ale mówił | teraz znacznie mniej gwałtownie:
— Pierwsze, co musisz zrozumieć, to że tutaj nie ma męczenników
Czytałeś o prześladowaniach religijnych w przeszłości
W średniowieczu była inkwizycja
Poniosła klęskę
Miała wyplenić herezję, a przyczyniła się do jej rozprzestrzenienia
Na miejscu każdego heretyka spalonego na stosie pojawiały się tysiące nowych
Dlaczego? Ponieważ inkwizycja zabijała swoich wrogów publicznie i zabijała ich, choć nie okazywali skruchy; w rzeczy samej, zabijała ich właśnie za to, że byli nie skruszeni
Ludzie umierali dlatego, że nie chcieli wyrzec się swoich przekonań
Oczywiście, że cała gloria spływała na ofiary, a inkwizytorzy okrywali się hańbą
Później, w dwudziestym wieku, pojawili się zwolennicy totalitaryzmu: hitlerowcy w Niemczech i komuniści w Rosji
Rosjanie tępili herezję znacznie okrutniej niż inkwizycja
Wydawało im się, że nauczyli się czegoś od przeszłości; w każdym razie wiedzieli, że nie należy przysparzać męczenników
Zanim wystawiali swoje ofiary na pokaz podczas publicznych procesów, najpierw świadomie niszczyli ich godność
Poprzez tortury i izolację przemieniali tych ludzi w obrzydliwe, kulące się ze strachu wraki, gotowe zeznać wszystko, co im kazano, lżyć się, oskarżać wzajemnie i skamleć o litość
A jednak po kilku latach historia się powtórzyła
Zgładzonych uznano za męczenników, a o ich upodleniu zapomniano
Dlaczego tak się stało? Przede wszystkim dlatego, że ich zeznania były wyraźnie wymuszone, nieprawdziwe
My nie popełnimy tego rodzaju błędów
Wszystkie składane nam zeznania są prawdziwe
Sprawiamy, że stają się prawdziwe
A co najważniejsze, nie pozwalamy, aby zgładzeni powstali przeciwko nam
Nie wyobrażaj sobie, Winston, że potomność cię zrehabilituje
Potomność nigdy się o tobie nie dowie
Usuniemy cię ze strumienia historii
Poddamy ewaporacji; ulecisz w strato-sferę jako para
Nic po tobie nie zostanie: ani nazwisko w księgach metrykalnych, ani wspomnienie w czyjejś pamięci
Nie będziesz istniał w przeszłości, tak samo jak w przyszłości
To, że nigdy nie istniałeś, stanie się faktem
Po co więc zadawać sobie trud, żeby mnie torturować? — pomyślał z goryczą Winston
O’Brien zatrzymał się w pół kroku, zupełnie jakby go usłyszał
Jego wielka, brzydka twarz znów się przybliżyła, oczy zwęziły w szparki
— Zastanawiasz się — rzekł — po co tracimy czas na przesłuchania, skoro i tak zamierzamy zetrzeć cię z powierzchni ziemi, a więc cokolwiek powiesz lub uczynisz, nie ma najmniejszego znaczenia
O tym myślałeś, prawda?
— Tak — potwierdził Winston
O’Brien uśmiechnął się nieznacznie
— Jesteś skazą na obowiązującym modelu, Winston
Plamą, którą należy wywabić
Czyż nie mówiłem ci przed sekundą, że się różnimy od dawnych prześladowców? Nie zadowala nas ani wymuszony posłuch, ani nawet najbardziej pokorna uległość
Kiedy wreszcie pokajasz się przed nami, zrobisz to całkiem dobrowolnie
Nie zabijamy heretyków dlatego, że nam się opierają; dopóki nam się ktoś opiera, nie ginie
My go musimy nawrócić, opanować jego umysł, zrobić z niego nowego człowieka
Wypalamy z jego mózgu wszelkie zło i ułudę; przeciągamy go na naszą stronę, nie pozornie, lecz z duszą i ciałem
Zanim go zabijemy, staje się jednym z nas
Partia nigdy nie pogodzi się z myślą, że gdzieś na świecie egzystuje wroga myśl, choćby najbardziej skryta i bezsilna
Nawet w chwili śmierci nie możemy tolerować odstępstwa
W dawnych czasach heretyk prowadzony na stos wciąż był heretykiem i triumfalnie głosił swoją herezję
Również ofiary rosyjskich czystek, idąc korytarzem na rozstrzelanie, nadal mogły żywić myśl o buncie, ukrytą głęboko pod czaszką
Ale my sprawiamy, że zanim kula roztrzaska mózg skazańca, staje się on doskonały
Przykazanie dawnych despotów głosiło: „Nie będziesz słuchał innego”
W totalitaryzmie przekształciło się w: „Będziesz słuchał nas”
Nasze przykazanie brzmi: „Słuchasz nas”
Nikt, kto tu trafia, więcej się przeciw nam nie buntuje
Wszyscy zostają oczyszczeni
Nawet ci trzej nieszczęśni zdrajcy, w których niewinność niegdyś wierzyłeś, Jones, Aaronson i Rutherford, dali się złamać
Osobiście uczestniczyłem w przesłuchaniach
Byłem świadkiem, jak stopniowo się załamują, jak się płaszczą, skowyczą, łkają, na końcu wcale już nie z bólu czy ze strachu, lecz w poczuciu skruchy
Kiedy z nimi skończyliśmy, przypominali wydrążone skorupy
Nie zostało w nich nic oprócz żalu za popełnione zbrodnie i miłości do Wielkiego Brata
Kochali go tak bardzo, że było to wręcz wzruszające
Błagali, żeby zastrzelić ich jak najprędzej, ponieważ chcą zginąć nie splamieni złą myślą
Głos O’Briena stał się niemal marzycielski
Na jego twarzy wciąż malowały się uniesienie i obłąkańczy entuzjazm
Nie udaje, pomyślał Winston, nie jest hipokrytą, wierzy we wszystko, co mówi
Najbardziej przygnębiała Winstona świadomość własnej intelektualnej niższości
Wpatrywał się w masywną, a jednak pełną gracji sylwetkę, która to pojawiała mu się przed oczami, to znów odchodziła
O’Brien był człowiekiem przerastającym go pod każdym względem
Każdą myśl, która kiedykolwiek przyszła lub mogła przyjść Winstonowi do głowy, O’Brien już dawno przeanalizował i odrzucił
Jego umysł mieścił w sobie umysł Winstona
Ale czyż w takim razie O’Brien mógł być szalony? Nie — to on, Winston, musiał stracić rozum
O’Brien zatrzymał się i spojrzał na niego, ponownie przybierając surowy wyraz twarzy
— Nie wyobrażaj sobie, Winston, że zdołasz się uratować, choćbyś, nie wiem jak, ukorzył się przed nami
Nie darujemy nikomu, kto zbłądził
Nawet gdybyśmy pozwolili ci żyć, dopóki nie umrzesz śmiercią naturalną, i tak byś się nam nie wymknął
To, co ci się tu przydarzy, zmieni cię na zawsze
Uświadom to sobie wreszcie, zgnieciemy cię tak, że nigdy się nie podźwigniesz
Z tego, czego doznasz, nie otrząśniesz się, nawet gdybyś żył tysiąc lat
Nigdy więcej nie zaznasz żadnych ludzkich uczuć
Wszystko w tobie obumrze
Nigdy nie będziesz zdolny odczuwać miłości, przyjaźni, radości życia; zapomnisz, co to śmiech, ciekawość, odwaga, prawość
Będziesz pusty w środku
Wyciśniemy z ciebie wszystko, po czym napełnimy cię sami
Umilkł i dał znak człowiekowi w kitlu
Winston słyszał, że ten przysuwa mu do głowy jakieś ciężkie urządzenie
O’Brien usiadł przy łóżku; jego twarz znajdowała się prawie na tym samym poziomie co Winstona
— Trzy tysiące — polecił, zwracając się do asystenta nad głową leżącego
Dwie niewielkie poduszeczki, lekko wilgotne w dotyku, przywarły do skroni Winstona
Zadrżał
Czekał go ból; nowy, nieznany
O’Brien uspokajającym, niemal dobrotliwym gestem położył rękę na dłoni więźnia
— Tym razem nie będzie bolało
Patrz mi w oczy
W tej samej chwili nastąpiła przeraźliwa eksplozja, a przynajmniej Winstonowi zdawało się, że słyszy jej huk, choć może brzmiał tylko w jego głowie
Na pewno jednak ujrzał oślepiający blask
Nic mu się nie stało, ale czuł się tak, jakby siła wybuchu cisnęła go na ziemię
Chociaż cały czas leżał na plecach, miał wrażenie, że dopiero za sprawą wybuchu znalazł się w tej pozycji
Straszliwe, bezbolesne uderzenie rozciągnęło go na płask
Zarazem coś dziwnego wydarzyło się z jego umysłem
Kiedy odzyskał wzrok, przypomniał sobie, kim jest i gdzie się znajduje, rozpoznał twarz wpatrzonego w niego człowieka; lecz gdzieś w jego głowie powstała nagle próżnia, jakby wycięto mu kawałek mózgu
— Zaraz wrócisz do siebie — rzekł O’Brien
— Spójrz na mnie
Powiedz, z jakim państwem Oceania prowadzi wojnę?
Winston zadumał się
Wiedział, co to Oceania, i wiedział, że jest jej obywatelem
Znał też nazwy Eurazja i Wschódazja, ale zupełnie się nie orientował, kto z kim wojuje
Prawdę mówiąc, w ogóle nie kojarzył, że trwa jakaś wojna
— Nie pamiętam
— Oceania prowadzi wojnę ze Wschódazja
Przypominasz sobie?
— Tak
— Oceania zawsze walczyła ze Wschódazja
Od twojego urodzenia, od powstania Partii, od początku historii wojna trwa nieprzerwanie, cały czas ta sama
Teraz pamiętasz?
— Przed jedenastu laty wymyśliłeś sobie bajeczkę o trzech ludziach skazanych na śmierć za zdradę
Wmówiłeś sobie, że widziałeś strzęp papieru świadczący o ich niewinności
Nic takiego nigdy nie istniało
Po prostu całą historię wyssałeś z palca, a potem w nią uwierzyłeś
Czy teraz pamiętasz, że to się tak właśnie zaczęło?
— Tak
— Przed chwilą pokazałem ci uniesioną dłoń
Widziałeś pięć palców
Pamiętasz?
— Tak
O’Brien podniósł lewą dłoń, jak uprzednio chowając kciuk
— Pokazuję ci pięć palców
Widzisz pięć palców?
— Tak
I naprawdę je widział przez ułamek sekundy, dopóki coś w jego mózgu się nagle nie przestawiło
Zupełnie wyraźnie widział pięć palców
Po chwili wszystko wróciło do normy; powróciły też strach, nienawiść i dezorientacja
Ale przez pewien czas — nie miał pewności, jak długo to trwało, może nie więcej niż trzydzieści sekund — widział wszystko z wyjątkową jasnością; każda kolejna sugestia O’Briena wypełniała sobą mały segment pustki, stając się niepodważalną prawdą, a dwa plus dwa mogło się naprawdę równać trzy lub pięć, jeśli zachodziła potrzeba
Wrażenie to rozwiało się, jeszcze zanim O’Brien opuścił rękę; Winston zapamiętał ten swój krótkotrwały stan tak samo, jak pamięta się istotne przeżycia sprzed wielu lat, kiedy właściwie było się zupełnie innym człowiekiem
Nie potrafiłby jednak ponownie się w ten stan wprowadzić
— Teraz przynajmniej wiesz — rzekł O’Brien — że to możliwe
— Tak — przyznał Winston
O’Brien, wyraźnie zadowolony, podniósł się z miejsca
Winston ujrzał, jak mężczyzna, w białym kitlu na lewo od niego łamie ampułkę i napełnia strzykawkę
O’Brien z uśmiechem znów zwrócił się do Winstona
Poprawił okulary na nosie niemal takim samym gestem, jak to czynił niegdyś
— Czy pamiętasz — zaczął — jak napisałeś w pamiętniku, że wszystko jedno, czy jestem przyjacielem, czy wrogiem, bo przynajmniej jestem kimś, kto cię rozumie i z kim mógłbyś porozmawiać? Miałeś rację
Lubię z tobą gawędzić
Pociąga mnie twój umysł
Jest podobny do mojego, z tą różnicą, że ty jesteś szalony
Zanim zakończymy sesję, możesz mi zadać kilka pytań, jeśli masz ochotę
— Mogę pytać o wszystko?
— Tak
— Widząc, że Winston wpatruje się w przełącznik, dodał: — Urządzenie jest wyłączone
Co chcesz wiedzieć?
— Co zrobiliście z Julią? O’Brien się uśmiechnął
— Zdradziła cię, Winston
Od razu i bez wahania
Rzadko zdarza mi się widzieć, by ktoś tak szybko przeszedł na naszą stronę
Gdybyś ją teraz ujrzał, prawie byś jej nie poznał
Skłonność do buntu, oszustw, ryzyka, umiłowanie sprośności — wszystko zostało w niej wypalone do cna
Idealne nawrócenie, wręcz klasyczny przypadek
— Torturowaliście ją?
O’Brien nie udzielił mu odpowiedzi
— Następne pytanie — rzekł
— Czy Wielki Brat istnieje?
— Oczywiście, że istnieje
Partia istnieje, a Wielki Brat to ucieleśnienie Partii
— Czy istnieje w ten sam sposób co ja?
— Ty nie istniejesz
Winstona znów ogarnęło poczucie bezsilności
Wiedział, a przynajmniej wyobrażał sobie, jakimi argumentami można się posłużyć chcąc udowodnić, że nie istnieje — ale to przecież oczywista bzdura, żonglowanie słowami
Czyż stwierdzenie „Ty nie istniejesz” nie jest logicznym absurdem? Lecz spieranie się nic by nie dało
Jego umysł aż wzdrygnął się na myśl o niezbitych, szalonych argumentach, które O’Brien zacząłby przytaczać, aby pokonać rozmówcę
— Myślę, że istnieję — powiedział ze znużeniem
— Jestem świadom swojej egzystencji
Urodziłem się i umrę
Mam ręce i nogi
Zajmuję określone miejsce w przestrzeni
Tej samej przestrzeni nie może równocześnie zajmować żaden inny konkretny przedmiot
Czy Wielki Brat istnieje podobnie?
— To nie ma znaczenia
Wielki Brat istnieje
— Czy Wielki Brat kiedyś umrze?
— Skądże znowu! To niemożliwe
Następne pytanie
— Czy istnieje Braterstwo?
— Tego, Winston, nie dowiesz się nigdy
Nawet jeśli po zakończeniu twojej reedukacji postanowimy cię zwolnić i dożyjesz spokojnie dziewięćdziesiątki, nigdy nie poznasz prawdy
Jak długo będziesz żył, istnienie Braterstwa pozostanie dla ciebie nie rozwiązaną zagadką
Winston leżał w milczeniu
Oddech miał przyspieszony
Wciąż nie zadał pytania, które pierwsze przyszło mu do głowy
Musiał je postawić, lecz język jakby odmawiał mu posłuszeństwa
Na twarzy O’Briena malowało się lekkie rozbawienie
Nawet jego okulary zdawały się połyskiwać ironicznie
Wie, pomyślał nagle Winston, o co chcę zapytać! I niemal natychmiast wyrzucił z siebie powstrzymywane słowa:
— Co jest w pokoju sto jeden?
Wyraz twarzy O’Briena nie zmienił się
Członek Wewnętrznej Partii z nie skrywaną przyjemnością wygłosił następującą odpowiedź:
— Sam wiesz najlepiej, Winston, co jest w pokoju sto jeden
Wszyscy wiedzą, co się tam znajduje
Dał ręką znak człowiekowi w białym kitlu
Najwidoczniej sesja dobiegła końca
Winston poczuł ukłucie igły i z miejsca zapadł w głęboki sen
3
Twoja reedukacja składa się z trzech etapów — oświadczył O’Brien
— Pierwszy to nauka; drugi to zrozumienie; trzeci to akceptacja
Najwyższy czas przejść do drugiego etapu
Winston jak zawsze leżał płasko na wznak
Ostatnio jednak krępujące go pasy były luźniejsze
Wciąż przytwierdzały go do łóżka, lecz mógł poruszać nieco kolanami, przekręcać głowę oraz podnosić dłonie; ręce przywiązane miał dopiero nad łokciami
Również tarcza z podziałką przestała napawać go taką grozą, jak na początku
Mógł uniknąć bólu, jeśli postępował inteligentnie; z reguły tylko wówczas, gdy głupio odpowiadał na pytania, O’Brien przesuwał przełącznik
Zdarzały się sesje, podczas których nawet go nie dotykał
Winston nie pamiętał, ile sesji ma już za sobą
Cały proces ciągnął się chyba bardzo długo, może wiele tygodni, a przerwy między sesjami trwały czasami kilka dni, czasami zaledwie godzinę lub dwie
— Leżąc tu — rzekł O’Brien — często zastanawiałeś się i nawet pytałeś mnie o to, dlaczego Ministerstwo Miłości zadaje sobie tyle trudu, dlaczego poświęca ci tak wiele cennego czasu
Właściwie to samo pytanie gnębiło cię, kiedy żyłeś na wolności
Pojmowałeś mechanizmy działania naszego ustroju, ale nie rozumiałeś motywów, z których wynikają
Pamiętasz chyba, że napisałeś w pamiętniku „Rozumiem jak; nie rozumiem dlaczego”
To właśnie zastanawiając się dlaczego, zacząłeś powątpiewać, czy jesteś normalny
Przeczytałeś Księgę, Księgę Goldsteina, a przynajmniej jej fragmenty
Czy dowiedziałeś się z niej czegoś, o czym byś sam nie wiedział?
— Wyście ją czytali?
— Napisałem ją
To znaczy, uczestniczyłem w jej pisaniu
Jak wiesz, każdą książkę przygotowuje zespół
— A czy nakreślony w niej obraz jest prawdziwy?
— Jeśli chodzi o sam opis, tak
Ale program, który przedstawia, to nonsens
Potajemne gromadzenie wiedzy, stopniowe oświecanie ludzi, a wreszcie bunt proletariatu i obalenie Partii
Sam przewidziałeś, że właśnie taka będzie jej konkluzja
Czysta bzdura
Proletariat nigdy się nie zbuntuje ani za tysiąc, ani za milion lat
Nie ma jak
Nie muszę ci tłumaczyć dlaczego; sam dobrze wiesz
Jeśli miałeś kiedykolwiek nadzieję na burzliwy przewrót, musisz ją porzucić
Obalenie Partii nie jest możliwe
Jej rządy będą trwały wiecznie
Musisz to przyjąć jako pierwszy aksjomat
Przysunął się bliżej łóżka
— Wiecznie — powtórzył
— A teraz powróćmy do kwestii „jak” i „dlaczego”
Zdajesz sobie dostatecznie jasno sprawę z tego, jak Partia utrzymuje się przy władzy
Powiedz mi więc, dlaczego tak nam na władzy zależy? Jakie są nasze pobudki? Po co nam władza?
Widząc, że Winston milczy, dodał:
— No, mów!
Mimo to upłynęło parę chwil, zanim Winston wreszcie się odezwał
Ogarnęło go głębokie znużenie
Z twarzy O’Briena znów bił maniakalny entuzjazm
Winston z góry wiedział, co tamten mu powie
Że Partia nie pragnie władzy dla własnych celów, lecz dla dobra ogółu
Że sięgnęła po władzę tylko dlatego, iż większość ludzi to słabe, tchórzliwe jednostki, które nie potrafią radzić sobie z wolnością i z prawdą, a zatem muszą być rządzone i systematycznie oszukiwane przez innych, znacznie od nich silniejszych
Że należy wybierać między wolnością i szczęściem, a dla szerokich mas szczęście jest sprawą ważniejszą
Że Partia to odwieczny opiekun słabych, sekta z samozaparciem czyniąca zło dla dobra ogółu, poświęcająca własne szczęście dla korzyści innych
Ale najbardziej przerażała Winstona świadomość, iż O’Brien wierzy w te brednie
Tę wiarę miał wypisaną na twarzy
A przecież wiedział wszystko
Orientował się tysiąc razy lepiej od niego, Winstona, jak naprawdę wygląda świat, w jakim poniżeniu żyje niemal cała ludzkość i do jakich kłamstw oraz jakiego barbarzyństwa ucieka się Partia, aby nie pozwolić się podźwignąć rządzonym
Wszystko poznał, wszystko zważył, ale prawda nie miała dla niego znaczenia: cel ostateczny uświęcał wszelkie środki
Jak można radzić sobie z szaleńcem — pomyślał Winston — który jest inteligentniejszy od ciebie, wysłuchuje wszystkich twoich argumentów, po czym dalej upiera się przy swoich błędnych racjach?
— Rządzicie nami dla naszego własnego dobra — zaczął bez przekonania
— Uważacie, że ludzie nie potrafią rządzić się sami, więc…
Podskoczył i o mało nie krzyknął
Ból przeniknął jego ciało
O’Brien nastawił przełącznik na trzydzieści pięć
— Co za głupoty wygadujesz, Winston! — zawołał
— Wstyd! Stać cię na coś mądrzejszego
Cofnął przełącznik i mówił dalej:
— Sam udzielę ci odpowiedzi na moje pytanie
Partia pragnie władzy wyłącznie dla samej władzy
Nie obchodzi nas dobro ludzkości; obchodzi nas wyłącznie władza
Nie bogactwa, luksusy, długie życie lub szczęście, a tylko władza, czysta władza
Zaraz ci wyjaśnię, co oznacza czysta władza
Otóż różnimy się od wszystkich oligarchii przeszłości, ponieważ działamy całkowicie świadomie
Wszyscy nasi poprzednicy, nawet ci najbardziej do nas podobni, byli tchórzami i hipokrytami
Hitlerowcy w Niemczech i komuniści w Rosji stosowali metody zbliżone do naszych, ale nigdy nie mieli dość odwagi, aby otwarcie przyznać się do pobudek, które nimi kierują
Udawali, a może nawet w to wierzyli, że sięgnęli po władzę wbrew sobie i będą ją dzierżyć tylko przez krótki czas — że tuż za następnym zakrętem czeka raj, w którym wszyscy staną się wolni i równi
My jesteśmy inni
Wiemy, że nikt nie sięga po władzę z zamiarem jej oddania
Władza to nie środek do celu; władza to cel
Nie wprowadza się dyktatury po to, by chronić rewolucję; wznieca się rewolucję w celu narzucenia dyktatury
Celem prześladowań są prześladowania
Celem tortur są tortury
Celem władzy jest władza
Czy wreszcie zaczynasz rozumieć?
Winstona, nie po raz pierwszy, uderzyło zmęczenie widoczne na twarzy O’Briena
Była to twarz silna, mięsista, brutalna; biły z niej inteligencja i jakby hamowany, obezwładniający fanatyzm, ale także zmęczenie
Od razu dostrzegało się wory pod oczami i bruzdy na policzkach
O’Brien pochylił się nad Winstonem, specjalnie przybliżając swoją znużoną twarz do jego
— Myślisz o tym, jak starą i zniszczoną mam twarz — powiedział
— Myślisz o tym, że mówię o władzy, a nie umiem nawet powstrzymać rozpadu własnego ciała
Czy nie rozumiesz, Winston, że człowiek to tylko pojedyncza komórka? Zmęczenie komórek świadczy o żywotności całego organizmu
Czy umiera się od obcinania paznokci?
Odsunął się od łóżka i z ręką w kieszeni zaczął spacerować tam i z powrotem
— Jesteśmy kapłanami władzy — rzekł
— Bóg to władza
Ale dla ciebie władza jest tylko pustym słowem
Czas, żebyś choć w części zdał sobie sprawę, co ono znaczy
Po pierwsze musisz zrozumieć, że władza należy do zbiorowości
Jednostka posiada władzę tylko wtedy, gdy przestaje być jednostką
Znasz hasło Partii: „Wolność to Niewola”
Czy przyszło ci kiedy do głowy, że można je odwrócić? Niewola to Wolność
Pojedynczy człowiek, co z tego, że wolny, zawsze ponosi klęskę
Tak być musi, bo przecież każdy w końcu umiera, a śmierć jest największą klęską
Ale jeśli człowiek potrafi całkowicie i bezwzględnie podporządkować się Partii, do tego stopnia, że rezygnuje ze swojej tożsamości, wówczas zlewa się z Partią, s t a j e się Partią, a wtedy jest wszechmocny i nieśmiertelny
Druga rzecz, którą musisz zrozumieć, to że władza oznacza władzę nad ludźmi
Nad ich ciałami, lecz co ważniejsze, także nad umysłami
Władza nad materią, czy jak byś to określił, rzeczywistością zewnętrzną, nie odgrywa tak istotnej roli
Nasza władza nad nią jest obecnie absolutna
Na moment Winston zapomniał o tarczy
Szarpnął się gwałtownie, chcąc usiąść na łóżku, ale jedyny skutek był taki, że pasy werżnęły mu się głębiej w ciało
— Jak możecie władać materią?! — zawołał
— Nie panujecie chociażby nad klimatem czy siłą ciężkości
A przecież są choroby, ból, śmierć…
O’Brien uciszył go ruchem ręki
— Rządzimy materią, bo rządzimy umysłami
Rzeczywistość mieści się w mózgu
Stopniowo wszystkiego się nauczysz, Winston
Nie ma nic, czego byśmy nie potrafili dokonać
Niewidzialność, lewitacja, to dla nas nic trudnego
Gdybym chciał, mógłbym unieść się w górę niczym bańka mydlana
Nie chcę, gdyż nie chce tego Partia
Musisz pozbyć się tych dziewiętnastowiecznych przesądów o prawach przyrody
To my ustanawiamy prawa przyrody!
— Nic podobnego! Przecież nie jesteście nawet panami tej planety! Co z Eurazją i Wschódazją? Jeszcze nie udało wam się pokonać żadnego z tych mocarstw!
— To nieistotne
Kiedy uznamy za stosowne, podbijemy oba
A jeśli nie, co z tego? Zawsze możemy wykreślić je z naszej rzeczywistości
Wtedy całym światem będzie Oceania
— A czy nasz świat nie jest tylko drobiną pyłu, a człowiek maleńką, bezsilną istotą? I pojawił się nie tak dawno temu
Ziemia przez miliony lat była nie zamieszkana
— Bzdura
Ziemia istnieje tak długo jak my, ani chwili dłużej
Jak może być inaczej? Wszystko istnieje wyłącznie dzięki naszej świadomości
— Przecież pełno jest skamieniałych kości wymarłych gatunków: mamutów, mastodontów, ogromnych gadów, które zamieszkiwały Ziemię na wiele lat przed pojawieniem się człowieka
— A widziałeś, Winston, te skamieniałe kości? Oczywiście, nie widziałeś
To wymysł dziewiętnastowiecznych biologów
Przed człowiekiem nie było nic
Po nim, gdyby nagle miał nastąpić kres ludzkości, też nic nie będzie
Bez człowieka nic nie ma
— Przecież cały wszechświat istnieje bez człowieka! Choćby gwiazdy! Niektóre są odległe o milion lat świetlnych! Na zawsze zostaną poza naszym zasięgiem
— Co znaczy te kilka gwiazd? — spytał obojętnie O’Brien
— To drobiny ognia oddalone o kilka kilometrów
Gdybyśmy chcieli, moglibyśmy do nich dolecieć
Albo je zakryć
Ziemia jest środkiem wszechświata
Słońce i gwiazdy obracają się dookoła niej
Winston znów szarpnął się konwulsyjnie, ale tym razem nic nie powiedział
O’Brien kontynuował tak, jakby zbijał jego kolejne argumenty:
— Są oczywiście sytuacje, kiedy twierdzenie to nie musi być prawdziwe
Do celów nawigacji morskiej lub kiedy przewidujemy zaćmienia, często wygodniej nam przyjąć roboczą hipotezę, że to Ziemia obraca się wokół słońca, a gwiazdy są odległe o wiele milionów kilometrów
Ale co z tego? Czy myślisz, że stworzenie podwójnego systemu astronomii przekracza nasze możliwości? Gwiazdy mogą być bliskie lub dalekie, zależnie od naszych potrzeb
Myślisz, że nasi uczeni nie potrafią sobie z tym radzić? Zapomniałeś o dwój myśleniu?
Winston opadł na łóżko
Cokolwiek wymyślił, szybka riposta miażdżyła jego argumenty
A przecież wiedział, wiedział, że się nie myli
Musiał istnieć jakiś sposób udowodnienia fałszywości poglądu, iż nic nie istnieje poza ludzkim umysłem! Czyż już dawno temu nie dowiedziono, że opiera się na błędnym rozumowaniu? Nawet był na to odpowiedni termin, choć teraz go nie pamiętał
Kąciki ust O’Briena drgnęły; uśmiechnął się nieznacznie, spoglądając w dół na Winstona
— Mówiłem ci już, Winston, że metafizyka nie jest twoją najmocniejszą stroną
Słowo, którego szukasz, to solipsyzm
Mylisz się jednak
Nasze podejście nie jest solipsyzmem
Można je nazwać ewentualnie solipsyzmem zbiorowym
A to już zupełnie co innego; wręcz przeciwieństwo solipsyzmu
To zresztą tylko dygresja — dodał zmieniając ton
— Prawdziwa władza, władza, o którą musimy walczyć w dzień i w nocy, to władza nad ludźmi
Urwał, po czym na moment znów przeobraził się w nauczyciela przepytującego zdolnego ucznia:
— Powiedz, Winston, w jaki sposób człowiek utwierdza swoją władzę nad drugim człowiekiem? Winston zastanowił się chwilę
— Każąc mu cierpieć
— Doskonale
Każąc mu cierpieć
Posłuszeństwo nie wystarczy
Bo dopóki ktoś nie cierpi, czy można mieć pewność, że jest posłuszny twojej woli, a nie własnej? Władza polega na poniżaniu i zadawaniu bólu
Władza oznacza rozrywanie umysłów na strzępy i składanie ich ponownie według obranego przez siebie modelu
Czy powoli wyłania ci się wreszcie obraz tworzonego przez nas świata? Jest dokładnym przeciwieństwem idiotycznych, hedonistycznych utopii, jakie wymyślali dawni reformatorzy
Świat strachu, zdrady i cierpienia, świat depczących i deptanych, świat, który w miarę rozwoju staje się nie mniej, lecz bardziej okrutny
Postęp w naszym świecie oznacza postęp bólu
Dawne cywilizacje twierdziły, że opierają się na miłości lub sprawiedliwości
Nasza zbudowana jest na nienawiści
Wkrótce wyeliminujemy wszystkie uczucia oprócz strachu, wściekłości, triumfu i samo-upodlenia
Zniszczymy je; zniszczymy wszystkie! Już teraz trzebimy nawyki myślowe, które przetrwały sprzed Rewolucji
Przecięliśmy więź łączącą rodziców z dziećmi, człowieka z człowiekiem, mężczyznę z kobietą
Nikt nie ma już odwagi ufać żonie, dziecku lub przyjacielowi
W przyszłości jednak w ogóle nie będzie żon i przyjaciół
Dzieci zaraz po porodzie będzie się odbierać matkom, podobnie jak kurom zabiera, się jajka
Wyplenimy popęd seksualny
Płodzenie potomstwa stanie się doroczną formalnością, taką samą jak przedłużanie kart zaopatrzeniowych
Zlikwidujemy orgazm
Nasi neurolodzy już nad tym pracują
Nikt nie będzie odczuwał lojalności wobec nikogo i niczego oprócz Partii
Nie będzie kochał nikogo oprócz Wielkiego Brata
Nie będzie się śmiał, chyba że radując się z triumfu nad wrogiem
Zniesiemy sztukę, literaturę, naukę
Kiedy staniemy się wszechwiedzący, nauka na nic się nam nie zda
Zatrzemy różnicę między brzydotą a pięknem
Zniknie ciekawość, zniknie radość życia
Zniknie cała gama przyjemności
Ale zawsze, Winston, zapamiętaj to sobie, zawsze istnieć będzie upajająca władza, coraz potężniejsza i coraz bardziej wyrafinowana
I zawsze, w każdej sekundzie da się odczuć rozkoszny dreszcz zwycięstwa, jaki budzi deptanie pokonanego wroga
Jeśli chcesz wiedzieć, jaka będzie przyszłość, wyobraź sobie but depczący ludzką twarz, wiecznie!
Zamilkł spodziewając się, że Winston coś odpowie
Winston jednak, zupełnie przybity, leżał nieruchomo
Serce w nim struchlało; nie potrafił wydusić z siebie słowa
O’Brien mówił więc dalej:
— Pamiętaj, że tak będzie już zawsze
Nie zabraknie twarzy, które można deptać
Zawsze znajdą się heretycy i wrogowie państwa, abyśmy mogli pokonywać ich i poniżać bez końca
Przetrwa wszystko, czego doznałeś, odkąd znalazłeś się w naszych rękach, i to zwielokrotnione
Inwigilacja, donosicielstwo, aresztowania, tortury, egzekucje i zniknięcia nigdy się nie skończą
Świat przyszłości okaże się w równej mierze światem terroru co triumfu
Im potężniejsza będzie Partia, tym mniej tolerancyjna; im słabsza opozycja, tym silniejszy despotyzm
Goldstein i jego herezje będą żyć wiecznie
Codziennie, co chwila pokonywany, dyskredytowany, ośmieszany, lżony, jednak zdoła przetrwać
Ta gra, którą prowadzę z tobą od siedmiu lat, zacznie się powtarzać z pokolenia na pokolenie, z tym, że nasze metody staną się subtelniejsze
I zawsze heretyk trafi tutaj; zdany na naszą łaskę, wrzeszczący, złamany wrak człowieka, w końcu będzie z własnej, nieprzymuszonej woli czołgać się u naszych stóp, całkowicie skruszony i uratowany od samego siebie
Taki właśnie świat szykujemy, Winston
Świat, w którym zwycięstwo goni zwycięstwo, a po triumfie następuje triumf; ciągłe, ustawiczne naciskanie na nerw władzy
Widzę, że powoli zaczynasz to wszystko ogarniać
Wkrótce nie tylko zrozumiesz ten nasz świat, ale zaakceptujesz go, powitasz, staniesz się jego częścią
Winston na tyle doszedł do siebie, że mógł się odezwać
— Nie uda wam się! — zaprotestował słabym głosem
— Co przez to rozumiesz, Winston?
— Nie uda wam się stworzyć takiego świata, jak opisaliście
To mrzonka
To nierealne
— Dlaczego?
— Nie można oprzeć cywilizacji na strachu, nienawiści i okrucieństwie
Upadnie natychmiast
— Dlaczego?
— Zabraknie jej witalności
Rozpadnie się
To czyste samobójstwo
— Bzdura
Wydaje ci się, że nienawiść jest bardziej wyczerpująca od miłości
Niby dlaczego? A jeśli nawet, cóż to zmienia? Załóżmy, że gotowi jesteśmy spalać się szybciej
Że przyspieszymy tempo ludzkiego życia tak, że człowiek w wieku lat trzydziestu będzie zgrzybiałym starcem
I co z tego? Czy nie rozumiesz, że śmierć jednostki nie jest śmiercią? Partia jest nieśmiertelna
Winston znowu poczuł się bezsilny; głos O’Briena jak taran kruszył wszystkie jego racje
Co więcej, bał się, że jeśli dalej będzie się sprzeciwiał, O’Brien przesunie przełącznik
A jednak nie mógł milczeć
Wizja nakreślona przez O’Briena zdjęła go taką grozą, że musiał zaprotestować, nawet jeśli nie miał już żadnych argumentów
— Nie wiem… I nie obchodzi mnie jak
Ale na pewno wam się nie uda
Coś was pokona
Życie was pokona
— To my, Winston, kontrolujemy życie, każdy jego wycinek
Wydaje ci się, że istnieje coś takiego jak natura ludzka, która oburzona tym, co robimy, zwróci się przeciwko nam
Ale pamiętaj, że to my kształtujemy ludzką naturę
Człowiek jest nieskończenie podatny na formowanie
A może powróciłeś do swojej starej tezy, że proletariusze lub niewolnicy powstaną i nas obalą? Daj sobie spokój
Są bezradni, jak zwierzęta
Ludzkość to Partia
Ci poza nią są bez znaczenia
— Nic mnie to nie obchodzi
W końcu was pokonają
Prędzej czy później przejrzą na oczy, a wtedy rozszarpią was na strzępy
— Czy cokolwiek przemawia za tym, że tak się stanie? Masz jakieś dowody, że na to się zanosi?
— Nie
Po prostu w to wierzę
Wiem, że poniesiecie klęskę
Istnieje we wszechświecie… sam nie wiem, jakiś duch, jakaś siła… której nigdy nie uda wam się zwyciężyć
— Czy wierzysz w Boga, Winston?
— Nie
— Więc co to za siła nas pokona?
— Nie wiem
Duch ludzki
— Czy uważasz się za człowieka, Winston?
— Tak
— Jeśli jesteś człowiekiem, Winston, to ostatnim
Twój gatunek wymiera, a za spadkobierców ma nas
Czy nie pojmujesz, że zostałeś sam jak palec? Wypadłeś już poza nawias historii; nie istniejesz
— Zachowanie O’Briena zmieniło się; szorstkim tonem zapytał: — Czy uważasz się za lepszego od nas, dlatego że kłamiemy i umiemy być okrutni?
— Tak
Jestem lepszy od was
O’Brien nic nie powiedział
W pomieszczeniu rozległy się dwa inne głosy
Po chwili Winston zorientował się, że jeden należy do niego
Było to nagranie rozmowy, którą odbył z O’Brienem w dniu, kiedy wstąpił do Braterstwa
Słyszał siebie, jak obiecuje kłamać, kraść, fałszować, mordować, zachęcać do narkomanii i prostytucji, rozpowszechniać choroby weneryczne, oblać kwasem siarkowym twarz dziecka
O’Brien machnął niecierpliwie ręką, jakby uważał, że szkoda czasu na dalsze wykazywanie Winstonowi jego dwulicowości
Nacisnął klawisz i głosy umilkły
— Wstań — polecił
Pasy się rozpięły
Winston spuścił nogi na ziemię i wyprostował się niepewnie
— Jesteś ostatnim człowiekiem — rzekł O’Brien
— Strażnikiem ducha ludzkości
Ujrzysz się takim, jaki jesteś naprawdę
Rozbierz się do naga
Winston rozsupłał sznurek, który przytrzymywał jego kombinezon
Zamek błyskawiczny dawno już wyrwano
Nie pamiętał, czy od chwili aresztowania choć raz zdejmował ubranie
Pod kombinezonem jego ciało spowijały brudne, pożółkłe szmaty, w których z trudem rozpoznał resztki bielizny
Zsunąwszy je na ziemię, ujrzał na końcu pomieszczenia trójskrzydłowe lustro
Zaczął iść w jego stronę; nagle zatrzymał się w pół kroku i mimo woli krzyknął
— Dalej — rozkazał O’Brien
— Stań między skrzydłami
Wówczas zobaczysz się również z boku
Winston zatrzymał się zdjęty grozą
Z lustra szedł mu naprzeciw przygarbiony, szary kościotrup
Winstona przeraziła nie tyle świadomość, że widzi siebie, ile sam widok
Przysunął się bliżej
Z powodu zgiętej sylwetki twarz wydawała się wysunięta do przodu; posępna twarz więźnia z guzowatym czołem przechodzącym w łysy czerep, z krzywym nosem i poobijanymi kośćmi policzkowymi, nad którymi płonęły czujne, gniewne oczy
Policzki poznaczone bruzdami, usta zapadłe
Winston oczywiście nadal mógł się rozpoznać, lecz jego twarz zmieniła się bardziej, niż on zmienił się wewnętrznie
Zapisane na niej przeżycia przerastały okropnością wszystko, co faktycznie przeszedł
Częściowo wyłysiał
Przez moment zdawało mu się również, iż osiwiał, ale okazało się, że resztki włosów ma po prostu szare od nawarstwionego brudu, który pokrywał całe jego ciało poza dłońmi i twarzą
Gdzieniegdzie spod wżartego brudu wyzierały czerwone blizny po ranach, a owrzodzenie powyżej kostki stało się jedną wielką opuchlizną z łuszczącą się skórą
Ale najbardziej przeraziło Winstona ogólne wycieńczenie jego ciała
Klatkę piersiową miał chudą jak szkielet; nogi tak cienkie, że kolana były grubsze niż uda
Zrozumiał, dlaczego O’Brien chciał, aby obejrzał się z boku
Wygięcie kręgosłupa wydawało się wprost nieprawdopodobne
Wychudłe ramiona tak mocno pochyliły się do przodu, że klatka piersiowa zapadła się do wewnątrz, a wiotka szyja niemal zgięła wpół pod ciężarem głowy
Powiedziałby, że patrzy na ciało śmiertelnie chorego sześćdziesięcioletniego starca
— Myślałeś, że moja twarz, twarz członka Wewnętrznej Partii, jest stara i zniszczona — rzekł O’Brien
— Jak oceniasz własną?
Złapał Winstona za ramiona i obrócił szybko do siebie
— Popatrz, jak wyglądasz! — zawołał
— Spójrz na brud, którym obrosłeś, który wżarł ci się między palce u nóg!
Spójrz na ten ohydny, ropiejący wrzód powyżej kostki! Czy wiesz, że cuchniesz jak cap? Pewnie przestałeś to zauważać
Patrz, jaki jesteś chudy
Widzisz? Kciukiem i palcem wskazującym mogę objąć twój biceps
Mógłbym ci złamać szyję niczym marchew
Czy wiesz, że odkąd jesteś w naszych rękach, schudłeś dwadzieścia pięć kilo? Włosy wyłażą ci garściami
Popatrz! — Chwycił go za włosy i wyszarpnął mu kilka kosmyków
— Otwórz usta
Zostało ci dziewięć, dziesięć, jedenaście zębów
Ile miałeś przedtem? A te mizerne resztki wkrótce też ci wypadną
Spójrz! Zacisnął dwa potężne palce na jednym z ocalałych przednich zębów Winstona
Ból przeszył szczękę więźnia
O’Brien wyrwał mu ruszający się ząb wraz z korzeniem, po czym cisnął go na drugi koniec celi
— Gnijesz, rozpadasz się! — ryknął
— Wiesz, czym jesteś? Worem gnoju
A teraz obróć się i jeszcze raz popatrz w lustro
Widzisz tę ohydę? To właśnie ostatni człowiek
Tak wygląda ludzkość, jeśli ty ją reprezentujesz
Możesz się ubrać
Winston zaczął się ubierać, powoli i niedołężnie
Do tej — pory jakoś nie zauważył, że jest taki chudy i słaby
W jego głowie kołatała się jedna myśl: musi tu być znacznie dłużej, niż sądził
Po czym nagle, gdy owijał się w nędzne łachmany, zrobiło mu się straszliwie żal swojego wyniszczonego ciała
Opadł bezwolnie na stołek przy łóżku i wybuchnął płaczem
Mimo świadomości, jak okropnie, wręcz odrażająco wygląda w ostrym, jaskrawym świetle — szlochający worek kości w cuchnącej bieliźnie — nie mógł pohamować łez
O’Brien niemal dobrotliwym gestem dotknął jego ramienia
— Twoja męka kiedyś się skończy — rzekł
— Jeśli tylko zechcesz, przestaniesz cierpieć
Wszystko zależy od ciebie
— To wy! To wy doprowadziliście mnie do tego stanu! — zaszlochał Winston
— Nie, Winston, sam się doprowadziłeś
Sam wybrałeś tę drogę, kiedy postanowiłeś sprzeciwić się Partii
Wszystkie następstwa wynikły z twojego pierwszego kroku
Nie spotkało cię nic, czego nie mogłeś przewidzieć
Na chwilę przerwał, po czym oznajmił:
— Pokonaliśmy cię, Winston
Złamaliśmy
Widzisz, jak wygląda twoje ciało
Twój umysł jest w identycznym stanie
Nie sądzę, aby zostało w tobie wiele dumy
Kopano cię, bito, lżono; wrzeszczałeś z bólu, tarzałeś się po ziemi we własnej krwi i we własnych wymiocinach
Skamlałeś o litość, zdradziłeś wszystkich i wszystko
Czy znasz choć jedno poniżenie, które cię ominęło?
Winston przestał szlochać, choć łzy wciąż spływały mu po twarzy
Podniósł wzrok na O’Briena
— Nie zdradziłem Julii — powiedział
O’Brien popatrzył na niego z namysłem
— Tak
To prawda
Nie zdradziłeś Julii
Dziwaczny podziw dla O’Briena, podziw, którego nic nie mogło zniszczyć, znów przepełnił serce Winstona
Jakiż to mądry człowiek, pomyślał, jakiż inteligentny! O’Brien zawsze rozumiał wszystko, co się do niego mówiło
Ktoś inny natychmiast odparłby, że przecież zdradził Julię
Bo czyż nie złożył wyczerpujących zeznań podczas tortur? Poinformował dokładnie śledczych o jej zwyczajach, charakterze, przeszłości; wyjawił w najdrobniejszych szczegółach przebieg spotkań i treść rozmów; opowiedział o posiłkach przyrządzanych z czarnorynkowych artykułów, o cudzołóstwie, o nie sprecyzowanych knowaniach przeciwko Partii — o wszystkim
A jednak, w tym sensie, w jakim rozumiał to słowo, nie zdradził Julii
Nie przestał jej kochać
Jego uczucia wobec niej pozostały takie same
O’Brien pojął rzecz od razu, nic nie trzeba mu było tłumaczyć
— Powiedzcie mi, kiedy mnie zastrzelą? — spytał Winston
— Chyba będziesz musiał jeszcze długo czekać — rzekł O’Brien
— Twój przypadek nie jest prosty
Ale nie trać nadziei
Prędzej czy później każdego udaje się wyleczyć
Na końcu zastrzelimy cię na pewno
4
Czuł się znacznie lepiej
Z dnia na dzień — o ile można mówić o dniach, gdy nic nie dzieli ich od siebie — przybierał na wadze i powracały mu siły
Jaskrawe światło nie gasło ani na chwilę i wciąż rozlegał się szum, lecz nowa cela była trochę wygodniejsza od poprzednich
Miał w niej stołek, a na pryczy z desek leżały materac i poduszka
Zaprowadzono Winstona do łaźni, dość często pozwalano mu się myć w blaszanej miednicy
Nawet dostarczano ciepłą wodę
Otrzymał nową bieliznę i czysty kombinezon
Owrzodzenie posmarowano jakąś kojącą maścią i nałożono opatrunek
Na koniec usunięto więźniowi resztkę zębów i dano mu sztuczne szczęki
Musiało minąć wiele tygodni lub nawet miesięcy
Teraz, gdyby miał ochotę, mógłby mierzyć upływ czasu, ponieważ karmiono go w miarę regularnie
Sądził, że dostaje trzy posiłki na dobę; nie miał tylko pewności, czy podawane są w dzień, czy w nocy
Jedzenie było nadspodziewanie smaczne; na co trzeci posiłek dostawał mięso
Raz nawet otrzymał paczkę papierosów
Nie miał zapałek, ale zawsze mógł prosić o ogień milczącego strażnika, który przynosił posiłki
Kiedy pierwszy raz zapalił, zrobiło mu się niedobrze, lecz nie zrezygnował
Dawkował sobie papierosy, paląc pół po każdym posiłku, żeby paczka starczyła na dłużej
Dostał także białą tabliczkę z przywiązanym do rogu ołówkiem
Początkowo w ogóle z niej nie korzystał
Nie próbował nawet wyrwać się z apatii
Czas między posiłkami spędzał prawie bez ruchu, albo śpiąc, albo leżąc w sennym odrętwieniu, z zamkniętymi oczami, gdyż otwarcie ich wymagało zbyt wielkiego wysiłku
Już dawno przywykł do spania przy silnym świetle padającym mu prosto na twarz
Jedynie sny miewał znacznie mniej chaotyczne
Śnił teraz wyjątkowo często, zawsze o rzeczach przyjemnych
Przebywał w Złotej Krainie lub siedział wśród potężnych, wspaniałych, zalanych słońcem ruin, z matką, z Julią, z O’Brienem — siedzieli sobie leniwie i rozmawiali o pogodnych sprawach
Kiedy myślał o czymś na jawie, to niemal wyłącznie o swoich snach
Odkąd znikł bodziec w postaci groźby bólu, Winston jakby stracił zdolność do podejmowania wysiłku intelektualnego
Nie nudził się, nie czuł potrzeby prowadzenia rozmów, nie tęsknił do żadnych rozrywek
To, że przebywał w samotności, bez bicia i przesłuchań, w dodatku syty i czysty, zadowalało go w zupełności
Z czasem spał coraz mniej, ale wciąż nie miał ochoty wstawać z łóżka
Najchętniej leżał bez ruchu, czując, jak powracają mu siły
Obmacywał swoje ciało, aby się upewnić, czy jego mięśnie naprawdę nabierają masy, a skóra staje się mniej wiotka
Wreszcie odeszły go wszelkie wątpliwości: tak, przybierał na wadze; uda miał już zdecydowanie grubsze od kolan
Od tej chwili, na początku z niejakim ociąganiem, zaczął się systematycznie gimnastykować
Wkrótce mógł już przejść trzy kilometry, spacerując wolno po celi, a kabłąkowate ramiona nieco mu się wyprostowały
Ale kiedy zabrał się do trudniejszych ćwiczeń, ze zdziwieniem i upokorzeniem odkrył, że nie może im podołać
Nie potrafił przyspieszyć kroku, nie umiał utrzymać stołka w wyprostowanej ręce, przewracał się, gdy usiłował stanąć na jednej nodze
Z przysiadu podniósł się z ogromnym wysiłkiem, ledwo przezwyciężając rwący ból ud i łydek
Kiedy się położył na brzuchu i usiłował zrobić pompkę, okazało się to beznadziejne: nie potrafił podźwignąć się choćby o centymetr
Ale po kilku dniach — i kilku kolejnych posiłkach — nawet tej sztuki udało mu się dopiąć; z czasem doszedł do sześciu pompek pod rząd
Zaczął odczuwać dumę ze swojej sprawności fizycznej i miał tylko nadzieję, iż jego twarz również odzyskuje dawny wygląd
Dopiero przypadkiem dotknąwszy łysej czaszki, przypomniał sobie, jak dalece zniszczona i pokryta bruzdami była twarz, którą widział w lustrze
Jego umysł stał się bardziej sprawny
Winston mógł teraz usiąść na pryczy, oprzeć się o ścianę i z tabliczką na kolanie całkiem świadomie przystąpić do swojej reedukacji
Skapitulował, co do tego nie miał żadnych wątpliwości
Zastanawiając się nad tym obecnie, zrozumiał, że właściwie gotów był skapitulować znacznie wcześniej, niż sobie to uświadomił
Już w chwili kiedy znalazł się w Ministerstwie Miłości — a nawet wcześniej, wtedy gdy stał bezradnie z Julią słuchając poleceń żelaznego głosu płynącego z teleekranu — zdał sobie sprawę z lekkomyślności i naiwności swojej próby buntu przeciwko Partii
Teraz wiedział, że przez siedem lat Policja Myśli obserwowała go niczym owada przez lupę
Uwadze funkcjonariuszy nie umknął żaden jego czyn, żadne słowo; znali nawet jego myśli
Ostrożnie kładli jasny paproch z powrotem na okładce pamiętnika
W trakcie przesłuchań puszczano mu nagrania, pokazywano zdjęcia
Niektóre przedstawiały jego i Julię
Tak, nawet wówczas, gdy… Nie potrafił dłużej walczyć z Partią
A zresztą, Partia ma rację
Musi mieć, bo czy nieśmiertelny, zbiorowy mózg może się mylić? Według jakich zewnętrznych kryteriów można oceniać jego sądy? Normalność to średnia statystyczna
Należało jedynie nauczyć się myśleć tak jak oni
Tylko…!
Ołówek, który trzymał w palcach, wydawał mu się jakiś gruby i nieporęczny
Winston zaczął notować myśli, które przychodziły mu do głowy
Na początku napisał dużymi, krzywymi literami:
WOLNOŚĆ TO NIEWOLA
Po czym, nie zastanawiając się, dopisał:
DWA I DWA TO PIĘĆ
Ale nagle coś się w nim zacięło
Jego umysł, jakby pragnąc czegoś uniknąć, odmawiał posłuszeństwa
Więzień miał świadomość, że wie, jak brzmi kolejna maksyma, lecz chwilowo nie mógł sobie przypomnieć
Wreszcie udało mu się ją odtworzyć; nie tyle przypomnieć, ile zrekonstruować w myślach
Zanotował:
BÓG TO WŁADZA
Zgadzał się na wszystko
Przeszłość była zmienna
Przeszłości nigdy nie zmieniono
Oceania prowadziła wojnę ze Wschódazją
Oceania zawsze prowadziła wojnę ze Wschódazją
Jones, Aaronson i Rutherford byli winni zbrodni, o które zostali oskarżeni
Nigdy nie widział zdjęcia, które stanowiło dowód ich niewinności
Nigdy nie istniało, po prostu je wymyślił
Pamiętał sprzeczne ze sobą fakty, lecz wiedział, że wiele wspomnień sobie uroił, powstały z jego zmyśleń
Jakież to było proste! Wystarczyło się poddać, a reszta wynikała sama
Zupełnie jakby człowiek płynął pod prąd, który spycha go do tyłu mimo najrozpaczliwszych wysiłków, a potem nagle decydował się zawrócić i płynąć z prądem, zamiast mu się opierać
Nie zmieniało się nic oprócz nastawienia: działo się i tak to, co było nieuchronne
Winston właściwie nie wiedział, dlaczego w ogóle się buntował
Przecież prościej jest zaniechać oporu; jedynie…!
Wszystko może być prawdą
Tak zwane prawa przyrody to nonsens
Prawo ciążenia to nonsens
„Gdybym chciał — powiedział O’Brien — mógłbym wznieść się do góry niczym bańka mydlana”
Winston rozważał to przez chwilę
„Jeśli jemu się wydaje, że się unosi, a mnie, że to widzę, wówczas tak jest w istocie”
Nagle jednak, niczym zanurzony pod wodę drąg, który wypływa na powierzchnię, z głębi mózgu wyłoniła się refleksja: „Nie, wcale tak nie jest
Po prostu ponosi nas fantazja
Ulegamy halucynacji”
Czym prędzej odepchnął ją od siebie
Opierała się na ewidentnym błędzie, na fałszywym założeniu, że gdzieś na zewnątrz istnieje „rzeczywisty” świat, w którym dzieją się „rzeczywiste” rzeczy
Ale jak może istnieć? Jak można mieć świadomość czegokolwiek inaczej niż poprzez myśli? Wszystko dzieje się w głowie
A co dzieje się w głowach wszystkich, dzieje się naprawdę
Odrzucenie błędu nie sprawiło mu trudności; nie obawiał się, że da się znów sprowadzić na manowce
Jednakże taki fałszywy tok rozumowania w ogóle nie powinien był mu przyjść do głowy
Umysł musi umieć się wyłączać, ilekroć zbacza na niebezpieczne tory
Proces ten powinien zachodzić automatycznie, odruchowo
W nowomowie określano go mianem zbrodnioszlaban
Winston zaczął wyrabiać w sobie tę umiejętność
Przywoływał w myślach różne tezy — na przykład: „Partia twierdzi, że ziemia jest płaska”, „Partia twierdzi, iż lód jest cięższy od wody” — i ćwiczył zdolność niedostrzegania lub nierozumienia argumentów, które mogłyby je obalić
Nie było to łatwe
Należało szybko myśleć, a ponadto mieć dar improwizacji
Już problemy arytmetyczne typu „dwa i dwa to pięć” znacznie przekraczały intelektualne możliwości Winstona
Wymagały niesłychanej giętkości umysłu pozwalającej w jednym momencie dokonywać najsubtelniejszych operacji logicznych, w następnym nie dostrzegać najbardziej podstawowych błędów w rozumowaniu
Głupota okazywała się równie niezbędna jak inteligencja, a znacznie trudniej było mu ją w sobie wykształcić
Przez cały czas nurtowało go pytanie, kiedy go zastrzelą
„Wszystko zależy od ciebie” — powiedział O’Brien; Winston zdawał sobie jednak sprawę, że żadnym swoim czynem nie zdoła przybliżyć końca
Mogą go zastrzelić za dziesięć minut lub za dziesięć lat
Mogą trzymać latami w izolatce, zesłać do obozu pracy, a nawet na krótko zwolnić, jak to się niekiedy zdarza
Bardzo możliwe, że wówczas, zanim go zastrzelą, powtórzy się cały cyrk z aresztowaniem i przesłuchaniem
Jedno było pewne: śmierć nadchodzi nieoczekiwanie
Zgodnie z tradycją — nie mówioną tradycją; choć nikt o tym nie wspominał, jakoś się wiedziało — więźniowi strzelano zawsze w tył głowy, zawsze znienacka, prowadząc go korytarzem niby to z jednej celi do drugiej
Pewnego dnia — aczkolwiek mógł to być nie dzień, a środek nocy — Winston zapadł w dziwny, błogi sen
Szedł korytarzem czekając na kulę
Wiedział, że strzał padnie w następnej sekundzie
Wszystko było załatwione, wyjaśnione, umierał pogodzony
Nie dręczyły go już wątpliwości, nie wdawał się w żadne spory, nie czuł bólu ani strachu
Ciało miał zdrowe i silne
Szedł bez wysiłku, radując się ruchem, przekonany, że idzie w pełnym słońcu
Nie znajdował się w jednym z wąskich, białych korytarzy Ministerstwa Miłości, lecz w ogromnym, zalanym słońcem pasażu, ponad kilometr szerokim, który pamiętał z majaków wywołanych zastrzykami
Był w Złotej Krainie, szedł ścieżką po wyskubanej przez króliki łące
Czuł pod stopami krótką, sprężystą trawę, a na twarzy ciepłe promienie słońca
Na skraju pola widział kołyszące się łagodnie wiązy, a gdzieś w oddali wił się strumień, w którego zielonych rozlewiskach pod wierzbami pływały klenie
Nagle poderwał się niczym rażony prądem
Pot zrosił mu plecy
Usłyszał, jak krzyczy na głos:
— Julio! Julio! Julio, moja najdroższa! Julio!
Przez chwilę trwał w iluzji, iż Julia jest tuż obok niego
A właściwie nie tyle obok, ile w nim, jakby stanowili jedność
W tym momencie kochał ją bardziej niż kiedykolwiek, bardziej niż wtedy, gdy byli razem i na wolności
Zrozumiał, że Julia wciąż żyje i potrzebuje jego pomocy
Opadł na posłanie, starając się opanować
Cóż zrobił najlepszego! Ileż dodatkowych lat niewoli będzie go kosztować ten moment słabości!
Za chwilę doleci go stukot kroków
Tego wybuchu nie puszczą mu płazem
Jeśli nawet dotąd się nie domyślali, teraz wiedzą na pewno, że nie dotrzymuje warunków umowy
Był posłuszny Partii, lecz wciąż jej nienawidził
Dawniej ukrywał heretyckie poglądy pod płaszczykiem prawomyślności
Teraz cofnął się o krok wstecz: oddał im w niewolę swój umysł, jednakże serce zachował nieskażone
Wiedział, że nie ma racji, ale wolał jej nie mieć, niż być taki jak oni
Rozszyfrują go — O’Brien go rozszyfruje
Zdradził się tym jednym, głupim okrzykiem
Będzie musiał zaczynać od początku
Proces może trwać lata
Przejechał ręką po twarzy, usiłując przyzwyczaić się do jej dotyku
Głębokie bruzdy znaczyły policzki, kości policzkowe sterczały ostro, nos był spłaszczony
A odkąd widział się w lustrze, wprawiono mu sztuczne zęby
Niełatwo kontrolować mimikę, kiedy nie zna się wyglądu własnej twarzy
Zresztą samo panowanie nad mimiką nie wystarczało
Po raz pierwszy w życiu zdał sobie sprawę, że jeśli chce się zachować tajemnicę, należy ukryć ją nawet przed sobą
Trzeba pamiętać o niej bez przerwy, lecz dopóki nie nadejdzie właściwa chwila, nie należy ani ubierać jej w słowa, ani pozwolić, aby przeniknęła do świadomości
Od tej chwili nie tylko jego myśli, ale również odczucia i sny muszą być prawomyślne
I przez cały ten czas musi kryć swoją nienawiść głęboko w sobie, nosić ją jak torbiel, która tkwi w ciele, a zarazem nic jej z nim nie łączy
Pewnego dnia postanowią go zastrzelić
Nie sposób przewidzieć, kiedy to nastąpi, ale chyba domyśli się kilka sekund wcześniej
Zawsze strzelają w tył głowy, prowadząc korytarzem
Dziesięć sekund starczy
Przez ten czas wszystko w nim zdąży wywrócić się na opak
Nagle, bez słowa, bez zmiany rytmu kroków, bez drgnienia twarzy — nagle spadnie zasłona kamuflażu i trach! gruchną armaty nienawiści
Nienawiść wypełni go niczym potężny, szalejący płomień
I niemal w tym samym momencie trach! wystrzeli kula; wystrzeli za późno lub za wcześnie
Rozsadzi mu mózg, zanim znów zdołają nad nim zapanować
Heretycka myśl pozostanie nie ukarana, nie skruszona, na zawsze poza ich zasięgiem
Jednym strzałem zniszczą stworzoną przez siebie doskonałość
Umrzeć pałając do nich nienawiścią — oto prawdziwa wolność
Zamknął oczy
Czekało go trudniejsze zadanie od narzucenia sobie myślowej dyscypliny
Musiał się upokorzyć, okaleczyć
Musiał zanurzyć się w najohydniejszym brudzie
Przez chwilę zastanawiał się, co jest najbardziej wstrętne, najbardziej obmierzłe ze wszystkiego? Pomyślał o Wielkim Bracie
Ogromna twarz (ponieważ ciągle widział ją na plakatach, w jego wyobraźni też miała ponad metr szerokości), z sutymi, czarnymi wąsami i o oczach pilnie śledzących każdy ruch, sama z siebie stanęła mu w myślach
Co naprawdę odczuwał wobec Wielkiego Brata?
Na korytarzu rozległ się ciężki stukot butów
Stalowe drzwi celi otworzyły się z brzękiem
Do środka wszedł O’Brien; oficer o woskowej twarzy i strażnicy w czarnych mundurach zostali na zewnątrz
— Wstań — rozkazał O’Brien
— Zbliż się
Winston stanął naprzeciwko O’Briena
Ten ujął go za ramiona i przyjrzał mu się bacznie
— Miałeś ochotę mnie oszukać — rzekł
— Bardzo nierozsądnie
Wyprostuj się
Patrz mi w oczy
Na moment umilkł, po czym kontynuował nieco łagodniejszym tonem:
— Robisz postępy
Umysłowo jesteś już prawie zdrów, ale emocjonalnie nie posunąłeś się ani o krok do przodu
Powiedz mi, Winston, i pamiętaj, nie łżyj: wiesz, że zawsze potrafię poznać, kiedy kłamiesz; powiedz mi, jakie uczucia żywisz naprawdę do Wielkiego Brata?
— Nienawidzę go
— Nienawidzisz go
Świetnie
Więc najwyższy czas, abyśmy przeszli do ostatniego etapu
Musisz pokochać Wielkiego Brata
Nie wystarczy go słuchać; trzeba go kochać
Pchnął Winstona w stronę strażników
— Pokój sto jeden — polecił
5
Na każdym etapie uwięzienia Winston wiedział, a przynajmniej tak mu się zdawało, w jakiej części pozbawionego okien budynku akurat przebywa
Może poznawał to po niewielkich różnicach ciśnienia
Cele, w których bili go strażnicy, mieściły się pod ziemią
Pokój, w którym przesłuchiwał go O’Brien, ulokowany był gdzieś wysoko, niemal pod samym dachem
Teraz z kolei zabrano go do pomieszczenia położonego wiele metrów pod ziemią, chyba na najniższej kondygnacji budynku
Było obszerniejsze niż większość cel, gdzie dotąd go trzymano
Jednakże nie zwracał uwagi na otoczenie
Zauważył tylko, że przed sobą ma dwa stoliki, oba przykryte zielonym suknem
Jeden stał zaledwie półtora metra od niego, drugi nieco dalej, bliżej drzwi
Winston siedział w fotelu, skrępowany tak ciasno, że nie mógł się poruszyć, nawet skinąć głową
Sztywna podpórka sprawiała, że musiał patrzeć prosto przed siebie
Przez chwilę był sam, po czym drzwi otworzyły się i do środka wszedł O’Brien
— Pytałeś mnie kiedyś — rzekł — co jest w pokoju sto jeden
Powiedziałem ci, że sam wiesz najlepiej
Wszyscy wiedzą
Tutaj czeka cię to, co jest najstraszniejsze na świecie
Drzwi otworzyły się ponownie
Do środka wszedł strażnik; wniósł jakiś przedmiot wykonany z drutu, kosz albo skrzynkę i postawił na dalszym stoliku
O’Brien zasłaniał mu widok, Winston nie mógł więc dobrze się przyjrzeć
— Dla każdego człowieka co innego jest najstraszniejsze na świecie — wyjaśnił O’Brien
— dla jednego może to być pogrzebanie żywcem, dla drugiego spalenie, a dla trzeciego utonięcie, wbicie na pal lub dopiero pięćdziesiąty rodzaj śmierci
Czasami chodzi o coś bardzo trywialnego, co wcale nie powoduje zgonu
Przesunął się nieco, aby Winston mógł lepiej dojrzeć przedmiot umieszczony na stole
Była to podłużna, druciana klatka z umocowanym na wierzchu uchwytem do noszenia
Z przodu znajdowała się jakby maska szermiercza, wklęsłą stroną zwrócona na zewnątrz
Chociaż klatka stała w odległości prawie czterech metrów, Winston widział, że przedzielona jest wzdłuż na dwie części i że w każdej z nich siedzi zwierzę
Szczur
— W twoim wypadku — kontynuował O’Brien — najstraszniejsze są szczury
Dziwny, ostrzegawczy dreszcz, niewytłumaczalny lęk wstrząsnął Winstonem, gdy tylko ujrzał klatkę
Lecz dopiero w tym momencie zrozumiał, do czego służy podobne do maski urządzenie umocowane z przodu
Kiszki zamieniły mu się w lód
— Nie możecie! — zawył piskliwym, łamiącym się głosem
— Nie możecie! Nie! Nie!
— Czy pamiętasz chwile grozy, które nachodziły cię w snach? — spytał O’Brien
— Przed sobą widziałeś mroczną jamę, w uszach słyszałeś grzmot
W jamie kryło się coś strasznego
Wiedziałeś co, lecz nie dopuszczałeś tej wiedzy do świadomości
Szczury!
— O’Brien! — zawołał Winston, usiłując zapanować nad głosem
— Przecież wiecie, że to nie jest konieczne
Czego ode mnie chcecie?
O’Brien nie odpowiedział wprost
Kiedy się odezwał, mówił — co mu się czasem zdarzało — tonem nauczycielskim
Patrzył z namysłem przed siebie, jakby zwracał się do słuchaczy siedzących gdzieś za Winstonem
— Ból sam w sobie często nie wystarczy
Są sytuacje, w których człowiek zdoła wytrzymać największy ból, a nawet może z bólu umrzeć
Ale każdego coś napawa taką grozą, że boi się choćby o tym myśleć
Nie ma to nic wspólnego z odwagą i strachem
Kiedy człowiek spada z wysokości, nie jest tchórzostwem łapanie się liny
Jeśli wynurza się spod wody, nie jest tchórzostwem wciąganie powietrza w płuca
To odruch, którego nie sposób się wyzbyć
Tak samo jest z tobą i szczurami
Dla ciebie są najkoszmarniejszą rzeczą na świecie
Choćbyś nie wiem jak pragnął, tej formy nacisku nie potrafisz znieść
Zrobisz, czego tylko od ciebie zażądam
— Ale czego, czego żądacie?! Jak mogę to zrobić, skoro nie wiem?!
O’Brien przeniósł klatkę na bliższy stolik
Postawił ją ostrożnie na zielonym suknie
Winstonowi krew zahuczała w uszach
Czuł się straszliwie osamotniony
Zdawało mu się, że siedzi pośrodku rozległej, bezludnej równiny, pustyni zalanej słonecznym blaskiem, a wszystkie dźwięki docierają do niego z ogromnej odległości
Ale klatka ze szczurami stała zaledwie półtora metra od jego fotela
Były wielkie
Oba w tym wieku, gdy szczurom grubieją pyski i stają się bardziej drapieżne, a sierść z szarej przemienia się w brunatną
— Szczury, choć gryzonie, są mięsożerne — ciągnął O’Brien, jakby wciąż przemawiał do swoich niewidocznych słuchaczy
— Chyba sam wiesz, co zdarza się w ubogich dzielnicach
Są ulice, gdzie kobiety boją się zostawiać niemowlę w domu bez opieki choćby na pięć minut
Szczury z miejsca by się na nie rzuciły i po kilku chwilach pozostałyby tylko ogryzione do cna kości
Szczury atakują również ludzi chorych lub umierających
Wykazują niebywałą zdolność wyczuwania, że ktoś jest bezsilny
Nagle z klatki rozległy się głośne piski
Dochodziły Winstona jakby z bardzo daleka
Szczury, rozdrażnione, szturmowały dzielącą je ściankę
Usłyszał głęboki jęk rozpaczy
Ten dźwięk również zdawał się płynąć z oddali
O’Brien podniósł klatkę i coś przy niej nacisnął
Rozległ się głośny trzask
Winston szarpnął całym ciałem jak oszalały, próbując zerwać się z fotela
Daremny wysiłek; ciało i głowę miał całkowicie unieruchomione
O’Brien przybliżył klatkę
Była teraz niecały metr od twarzy Winstona
— Nacisnąłem pierwszą dźwignię — wyjaśnił O’Brien
— Domyślasz się chyba, jak funkcjonuje klatka
Maska zamknie się wokół twojej głowy
Kiedy nacisnę drugą dźwignię, drzwiczki w klatce uniosą się do góry
Wygłodniałe bestie skoczą do przodu jak wystrzelone z procy
Czy widziałeś kiedy, jak szczur rzuca się do ataku? Skoczą ci prosto na twarz i zaczną się w nią wgryzać
Czasami od razu wyżerają oczy
Czasami najpierw przegryzają policzki i wyjadają język
Klatka była coraz bliżej, coraz większa
Winston usłyszał kilka krótkich jęków, które dolatywały jakby gdzieś znad jego głowy
Walczył rozpaczliwie, aby opanować strach
Wymyśl coś, wymyśl, masz jeszcze ułamek sekundy, to twoja ostatnia szansa! Nagle stęchły, obrzydliwy smród uderzył go w nozdrza
Wstrząsnęły nim mdłości tak silne, że o mało nie zemdlał
Zrobiło mu się czarno przed oczami
Na moment sam zmienił się w szalone, wyjące zwierzę
Jednakże wydobył się z mroku, unosząc ze sobą zbawienną myśl
Był to jeden, jeden jedyny sposób ratunku
Musi odgrodzić się od szczurów ciałem innego człowieka
Otwór maski był tak blisko, że nic poza nim nie widział
Druciane drzwiczki zbliżyły się na szerokość dwu dłoni do jego twarzy
Szczury wiedziały już, co zaraz nastąpi
Jeden podskakiwał niecierpliwie, a drugi, stary rynsztokowiec o szorstkim, pomarszczonym pysku, uniósł się na tylne łapy i opierając o druty różowe spody przednich, zaczął gniewnie węszyć
Winston wpatrywał się w jego wąsy i żółte zębiska
Znów owładnął nim paniczny strach
Czuł się ślepy, bezsilny, otępiały
— W cesarskich Chinach była to dość pospolita tortura — oświadczył O’Brien tym samym dydaktycznym tonem
Maska zamykała się wokół twarzy Winstona
Druty dotykały policzków
I wówczas — nie, nie była to ulga, lecz nadzieja, zaledwie iskierka nadziei
Za późno, mogło już być za późno
Ale nagle zrozumiał, że na całym świecie istnieje tylko jedna osoba, na którą może przenieść tę straszliwą torturę — jedno ciało, którym może się zasłonić przed szczurami
I zaczął wrzeszczeć jak opętany, powtarzając w kółko:
— Zróbcie to Julii! Julii! Nie mnie! Julii! Nie obchodzi mnie, co się z nią stanie
Niech jej zeżrą twarz, obgryzą aż do kości
Nie mnie! Julii! Nie mnie!
Spadł do tyłu, w jakąś bezdenną otchłań; oddalał się od szczurów
Wciąż przywiązany do fotela, przeleciał przez posadzkę, przez ściany budynku, przez ziemię, przez oceany, przez atmosferę, uniósł się w kosmos, w gwieździste przestworza — cały czas coraz bardziej oddalając się od szczurów
Dzieliły go od nich lata świetlne, ale wciąż czuł na policzkach zimny dotyk drucianej siatki
I O’Brien wciąż stał u jego boku
Kiedy jednak w ciemnościach rozległ się metaliczny trzask, Winston wiedział, że drzwiczki klatki nie otworzyły się, lecz zatrzasnęły na dobre
6
W kawiarni Pod Kasztanem nie było prawie nikogo
Zakurzone stoły złociły się w promieniach słońca wpadających ukośnie przez okno
Dochodziła godzina piętnasta; spokojna pora
Z teleekranów sączyły się blaszane tony muzyki
Winston siedział w tym samym rogu co zawsze, ze wzrokiem utkwionym w pustej szklance
Raz na jakiś czas spoglądał na ogromną twarz obserwującą go z przeciwnej ściany
WIELKI BRAT PATRZY — głosił napis
Kelner, nie wzywany, podszedł i napełnił szklankę Dżinem Zwycięstwa, po czym z innej butelki, przez rurkę osadzoną w korku, strząsnął do środka kilka kropli
Była to sacharyna przyprawiona goździkami, specjalność zakładu
Winston słuchał teleekranu
Chwilowo płynęła z niego muzyka, lecz lada moment mogli nadać specjalny komunikat Ministerstwa Pokoju
Z frontu afrykańskiego nadchodziły wyjątkowo niepokojące wiadomości
Winston zadręczał się nimi od samego rana
Wojska eurazjatyckie (Oceania prowadziła wojnę z Eurazją; Oceania zawsze prowadziła wojnę z Eurazją) posuwały się na południe w przerażającym tempie
Komunikat nadany o dwunastej nie wymieniał żadnego konkretnego rejonu, lecz walki prawdopodobnie toczyły się już przy ujściu Kongo
Brazzaville i Leopoldville znalazły się w niebezpieczeństwie
Winston nawet bez patrzenia na mapę wiedział, co to oznacza
W grę wchodziła nie tylko utrata Afryki Środkowej; po raz pierwszy od wybuchu wojny zagrożona była sama Oceania
Gwałtowne uczucie — nie całkiem strachu, raczej dziwnego podniecenia — targnęło Winstonem, po czym znów przygasło
Przestał myśleć o wojnie
Nie umiał skoncentrować się na żadnym temacie dłużej niż przez kilka chwil
Podniósł szklankę i opróżnił ją jednym haustem
Jak zwykle wzdrygnął się z obrzydzenia i zrobiło mu się niedobrze
Smak był ohydny
Goździki i sacharyna, same odrażająco mdłe, nie mogły zabić przykrej, oleistej woni dżinu; najgorsze jednak, że ta woń, która roztaczała się wokół niego w dzień i w nocy, kojarzyła mu się nierozerwalnie ze smrodem tych…
Nigdy, nawet w myślach, nie wymieniał ich nazwy, i na ile mógł, starał się nie przywoływać ich widoku
Były czymś, czego usiłował do końca sobie nie uświadamiać: cieniem przy twarzy, smrodem trzymającym się nozdrzy
Kiedy dżin podszedł mu do gardła, beknął przez sine wargi
Utył, odkąd go zwolniono, rysy mu zgrubiały, a cera stała się bardziej rumiana niż przedtem; nos i policzki miał wręcz prostacko czerwone, łysinę zaś ciemnoróżową
Kelner, znów nie proszony, przyniósł szachy i ostatnie wydanie „The Times”, otwarte na stronie z zadaniem szachowym
Następnie widząc, że szklanka Winstona jest pusta, napełnił ją dżinem
Winston nie potrzebował wydawać żadnych poleceń
Znano jego zwyczaje
Szachy zawsze na niego czekały, podobnie jak stolik w kącie; nawet gdy w lokalu panował tłok, nikt się nie dosiadał do Winstona, bo ludzie woleli nie być widziani w jego towarzystwie
Nigdy nie liczył, ile kolejek wypija
W nieregularnych odstępach czasu przynoszono mu brudne świstki, niby rachunki, lecz odnosił wrażenie, że za każdym razem żądają od niego za mało pieniędzy
Gdyby było odwrotnie, nie robiłoby mu to żadnej różnicy
Nie cierpiał na brak gotówki; na nowej posadzie — typowej synekurze — zarabiał znacznie więcej niż kiedykolwiek przedtem
Muzyka umilkła i z teleekranu rozległ się głos
Winston uniósł głowę
Nie nadawano jednak komunikatu z frontu, lecz krótki biuletyn Ministerstwa Obfitości
Wynikało z niego, że w ubiegłym kwartale produkcja sznurowadeł przewidziana w Dziesiątym Planie Trzyletnim została przekroczona o dziewięćdziesiąt osiem procent
Winston przestudiował zadanie szachowe i ustawił figury
Była to trudna końcówka, wymagająca użycia obu skoczków
„Grają białe; mat w dwóch posunięciach”
Winston spojrzał na plakat Wielkiego Brata
Białe zawsze zwyciężają, pomyślał z niejasnym uczuciem mistycyzmu
Zawsze, bez wyjątku; taki jest porządek rzeczy
Jak świat światem, w żadnym zadaniu szachowym czarne jeszcze nigdy nie odniosły zwycięstwa
Czy nie miało to symbolizować wiecznego, niezmiennego triumfu Dobra nad Złem? Ogromna twarz patrzyła na niego; promieniowała spokojną mocą
Białe zawsze zwyciężają
Głos urwał, po czym dodał innym, znacznie poważniejszym tonem:
— Informujemy, że o piętnastej trzydzieści nadamy ważny komunikat
Prosimy pamiętać: piętnasta trzydzieści, wiadomości najwyższej wagi! Należy ich wysłuchać
Powtarzam: piętnasta trzydzieści!
Znów popłynęły dźwięki blaszanej muzyki
Winstonowi serce zabiło mocniej
Na pewno będzie to komunikat z frontu; przeczucie mówiło mu, że podadzą złe nowiny
Przez cały dzień co rusz ogarniało go podniecenie na myśl o druzgocącej klęsce w Afryce
Niemal widział, jak wojska eurazjatyckie przelewają się przez nigdy dotąd nie naruszoną granicę i pędzą w dół niczym kolumny mrówek
Dlaczego nie udało się jakoś oskrzydlić wroga? Miał przed oczami wyraźny kontur zachodniego wybrzeża kontynentu
Podniósł białego skoczka i przestawił na nowe pole
Tak, to było właściwe miejsce
Wyobrażając sobie gnające na południe czarne hordy, naraz ujrzał inne wojska, nie wiadomo skąd przybyłe, zajmujące pozycje na tyłach nieprzyjaciela, odcinające jego łączność na morzu i lądzie
Zdawało mu się, że wysiłkiem woli powołuje te wojska do życia
Ale trzeba się spieszyć
Jeśli wróg opanuje całą Afrykę i założy na Przylądku lotniska i bazy łodzi podwodnych, tym samym przepołowi Oceanię
A to może oznaczać wszystko: klęskę, rozpad, nowy podział świata, zniszczenie Partii! Wziął głęboki oddech
Niesłychanie pomieszane uczucia — właściwie nie tyle pomieszane, ile tak nawarstwione, że trudno było poznać, które jest najsilniejsze — walczyły w nim o prymat
Spazm minął
Cofnął białego skoczka, ale przez chwilę nie mógł się skupić na zadaniu szachowym
Jego myśli znów biegły innym torem
Niemal nieświadomie napisał palcem na zakurzonym blacie stołu:
2 + 2 =
„Nie mają dostępu do twojego mózgu” — powiedziała
A jednak mieli
„To, co ci się tu przydarzy, zmieni cię na zawsze” — powiedział O’Brien
I nie skłamał
Są rzeczy, własne czyny, po których nie można wrócić do siebie
Coś w człowieku umiera: zostaje wypalone, skauteryzowane
Widział ją; nawet z nią rozmawiał
Nie było to niebezpieczne
Wiedział, a raczej czuł, że teraz prawie wcale się nim nie interesują
Mógł się z nią ponownie umówić, gdyby którekolwiek z nich wyraziło ochotę
Spotkali się przypadkiem w parku, w ohydny, zimny marcowy dzień, kiedy ziemia była twarda jak żelazna skorupa, trawa martwa i nie rosło nic prócz kilku krokusów, które przebiły się na powierzchnię po to tylko, by wiatr rozszarpał je na strzępy
Szedł pospiesznie, ze zlodowaciałymi rękoma i oczami łzawiącymi od zimna, gdy nagle ujrzał ją niespełna dziesięć metrów przed sobą
Z miejsca uderzyła go dziwna, nieuchwytna zmiana, jaka się w niej dokonała
Minęli się bez słowa; zawrócił jednak i ruszył za nią, choć bez specjalnej ochoty
Wiedział, że nic im nie grozi, że nikt nie będzie się nimi interesował
Nie powiedziała do niego słowa
Szła na ukos po wyschniętej trawie, jakby chciała się go pozbyć, ale w końcu, zrezygnowana, pogodziła się z jego obecnością
Wkrótce znaleźli się wśród strzępiastych, bezlistnych krzaków, niezdatnych zarówno do osłony przed ludzkim wzrokiem, jak i przed wiatrem
Zatrzymali się
Panował potworny ziąb
Wiatr gwizdał w gałęziach i szarpał rzadkie, sine krokusy
Objął ją w pasie
Wprawdzie nie było teleekranów, lecz na pewno gdzieś tkwiły poukrywane mikrofony, a w dodatku stali na widoku
Ale to nie miało znaczenia; nic nie miało znaczenia
Gdyby chcieli, mogli się położyć na ziemi i robić to co dawniej
Jego ciało wzdrygnęło się, kiedy o tym pomyślał
Nie zareagowała w żaden sposób na jego uścisk; nie próbowała nawet się uwolnić
Teraz wiedział, co się w niej zmieniło
Twarz miała ziemistą, a przez czoło i skroń biegła długa blizna, częściowo przysłonięta włosami; lecz nie to było główną odmianą
Zmieniła się przede wszystkim jej talia; stała się grubsza i jakby dziwnie sztywna
Przypomniał sobie, jak kiedyś, po wybuchu bomby, pomagał wyciągnąć z ruin trupa; zdumiał go wówczas nie tyle ciężar, ile sztywność zwłok, piekielnie utrudniająca zadanie; kojarzyła się bardziej z bryłą kamienia niż z martwym ludzkim ciałem
Talia, której dotykał, sprawiała takie samo wrażenie
Przyszło mu do głowy, że również skóra musi być w dotyku całkiem inna niż niegdyś
Nie odzywali się do siebie i nie próbował jej pocałować
Po raz pierwszy popatrzyła na niego, kiedy szli z powrotem przez trawnik
Rzuciła mu krótkie spojrzenie pełne pogardy i niechęci
Nie wiedział, czy niechęć ta wynika wyłącznie z przeszłości, czy może wywołał ją widok jego nabrzmiałej twarzy i oczu łzawiących od wiatru
Usiedli na żelaznych krzesłach, obok siebie, ale nie za blisko
Zorientował się, że chce coś powiedzieć
Przesunęła o kilka centymetrów nogę w niezgrabnym bucie i rozdeptała gałązkę
Jej stopa wydała mu się o wiele szersza, niż pamiętał
— Zdradziłam cię — oświadczyła bez ogródek
— Ja ciebie też — odparł
Znów rzuciła mu krótkie, pełne niechęci spojrzenie
— Czasami — ciągnęła — grożą ci czymś… czymś, czego nie możesz znieść, o czym boisz się nawet myśleć
A wtedy mówisz: „Nie róbcie tego mnie, zróbcie to temu-a-temu”
I może później próbujesz udawać, że był to jedynie wybieg, że powiedziałeś tak tylko po to, aby przestali cię dręczyć, że przecież wcale tak nie myślałeś
Ale to nieprawda
Wówczas, kiedy ci grożą, pragniesz tego ze wszystkich sił
Wiesz, że to jedyny ratunek, więc chwytasz się go kurczowo
Chcesz, żeby zrobili to tej osobie
Nie obchodzi cię, jak bardzo będzie cierpiała
Liczysz się tylko ty
— Liczysz się tylko ty — powtórzył
— I potem zmienia się nastawienie do tego kogoś
— Tak, zmienia — potwierdził
Nie mieli sobie nic więcej do powiedzenia
Świszczący wiatr przylepiał im do ciał cienkie kombinezony
Po tej krótkiej wymianie zdań oboje czuli się niezręcznie w swoim towarzystwie; poza tym było zbyt zimno, aby siedzieć tak bez ruchu
Oznajmiła, że nie chce się spóźnić na metro i wstała
— Musimy się znów spotkać — rzekł
— Tak, musimy — odparła
Przez pewien czas szedł niezdecydowanie pół kroku za nią
Oboje milczeli
Nie próbowała się go pozbyć, lecz specjalnie szła szybko, aby nie mógł się z nią zrównać
Postanowił, że odprowadzi ją do stacji metra, ale nagle zdjęła go niechęć do bezsensownego włóczenia się na zimnie
Ogarnęło go pragnienie nie tyle ucieczki od Julii, ile powrotu do kawiarni Pod Kasztanem, która nigdy nie wydawała mu się tak atrakcyjna jak w tym momencie
Z tęsknotą myślał o swoim stoliku w rogu, o gazecie, szachach, dżinie lejącym się nieprzerwaną strugą, a zwłaszcza o cieple
W następnej chwili pozwolił, by grupka ludzi oddzieliła go od Julii
Bez zbytniego entuzjazmu spróbował ją jeszcze dogonić, po czym zwolnił, odwrócił się i ruszył w przeciwnym kierunku
Kiedy uszedł pięćdziesiąt metrów, obejrzał się
Na ulicy panował niewielki ruch, lecz już nie zdołał jej dojrzeć
Mogła być którąkolwiek z kilkunastu oddalających się pospiesznie sylwetek
Nie umiał rozpoznać od tyłu jej zgrubiałego, zesztywniałego ciała
„Wówczas, kiedy ci grożą, pragniesz tego ze wszystkich sił” — oznajmiła
Tak, pragnął tego
Nie tylko tak powiedział; rzeczywiście pragnął
Modlił się, żeby to ją, a nie jego, wystawiono na łup tych…
Wtem zmieniła się muzyka płynąca z teleekranu
Wkradła się w nią fałszywa, szydercza, wręcz ociekająca żółcią nuta
A potem — choć może nie działo się to naprawdę, może to tylko pamięć płatała mu figle — głos zaśpiewał:
Pod konarami kasztana,
Pan sprzedał mnie, a ja pana…
Łzy napłynęły mu do oczu
Przechodzący kelner spostrzegłszy, że szklanka jest pusta, wrócił z butelką dżinu
Winston podniósł szklankę i powąchał jej zawartość
Dżin z każdym łykiem wydawał mu się nie mniej, lecz bardziej ohydny
Ale stał się jego żywiołem
Był jego życiem, śmiercią i zmartwychwstaniem
Wieczorem pozwalał mu się zwalić jak kłoda i zasnąć, a rano oprzytomnieć
Kiedy Winston się budził, rzadko przed jedenastą, ze sklejonymi ropą oczyma, palącym gardłem i tak obolałym grzbietem, jakby miał złamany kręgosłup, nie zdobyłby się na to, aby się w ogóle podnieść, gdyby nie butelka i filiżanka, które wieczorem stawiał sobie przy łóżku
Przez następne kilka godzin siedział z butelką pod ręką, wpatrując się tępo w teleekran
Od piętnastej do zamknięcia lokalu tkwił w kawiarni Pod Kasztanem
Nikogo już nie obchodziło, co robi; nie budził go gwizd i nie upominał głos z teleekranu
Czasami, zwykle dwa razy w tygodniu, wpadał do zakurzonego, obskurnego pokoju w Ministerstwie Prawdy, gdzie oddawał się pracy — lub czemuś, co nazywało się pracą
Został przydzielony do podkomitetu jednego z podkomitetów, które powstały z jednego z niezliczonych komitetów zajmujących się opracowywaniem drobniejszych zagadnień związanych z redakcją jedenastego wydania Słownika nowomowy
Przygotowywali „Sprawozdanie okresowe”, choć Winston nie wiedział, czego dokładnie ma ono dotyczyć
Chodziło mniej więcej o to, czy przecinki powinno się umieszczać wewnątrz nawiasów, czy poza nimi
Z pozostałych czterech członków podkomitetu wszyscy przeszli przez podobne doświadczenia co Winston
Bywały dni, kiedy zbierali się i zaraz rozchodzili, jawnie przyznając się przed sobą, że nie mają nic do roboty
Ale bywały i takie, kiedy niemalże z entuzjazmem rozpoczynali dzień pracy, ostentacyjnie sporządzając notatki, a następnie zabierając się do opracowania sążnistych elaboratów, których nigdy nie kończyli
Spierali się wówczas zażarcie na temat tego, co powinni robić, używając coraz bardziej złożonych i zawiłych argumentów, targowali się o najdrobniejsze odcienie znaczeniowe, raczyli długimi dygresjami, kłócili, a nawet uciekali do gróźb poskarżenia się nadrzędnym czynnikom
Po czym nagle umykał z nich cały zapał i tylko siedzieli wokół stołu wpatrując się w siebie nawzajem martwym wzrokiem, niczym duchy rozmywające się w powietrzu po zapianiu koguta
Teleekran umilkł
Winston znów podniósł głowę
Zaraz nadadzą komunikat! Ale nie, po prostu zmieniali muzykę
Miał przed oczami mapę Afryki
Ruchy armii były na niej zaznaczone strzałami: czarna strzała pędziła pionowo w dół, na południe, biała zaś mknęła na wschód i wbijała się w ogon czarnej
Jakby pragnąc potwierdzenia, znów zerknął na niewzruszone oblicze na plakacie
Czy możliwe, aby druga strzała wcale nie istniała?
Znowu nie potrafił skupić uwagi
Wypił kolejny łyk dżinu, podniósł białego skoczka i na próbę postawił go w innym miejscu
Szach
Ale nie było to właściwe posunięcie, gdyż…
Nagle, bez powodu, stanął mu przed oczami pewien obraz
Ujrzał oświetlony świecą pokój, ogromne łóżko przykryte białą kapą oraz siebie jako dziesięcioletniego chłopca; siedział na podłodze potrząsając kubkiem z kośćmi i śmiał się do rozpuku
Matka siedziała naprzeciwko i również się śmiała
Działo się to mniej więcej miesiąc przed jej zniknięciem: chwila pogodzenia, kiedy zapomniał o dokuczliwym głodzie skręcającym mu wnętrzności i na krótko wróciła miłość, jaką dawniej darzył matkę
Pamiętał dobrze ów dzień, mokry i deszczowy; strugi wody spływały po szybach, a w środku było zbyt ciemno, żeby czytać
Dwójka dzieci w ciemnym, ciasnym pokoju nudziła się okropnie
Winston marudził i narzekał, daremnie dopraszając się jedzenia, rozdrażniony biegał po pokoju grzebiąc w szafkach i kopiąc w listwę nad podłogą, aż sąsiedzi zaczęli stukać w ścianę, podczas gdy młodsze dziecko co rusz zanosiło się płaczem
W końcu matka powiedziała: „Jak będziesz grzeczny, kupię ci grę
Śliczną grę, zobaczysz, na pewno ci się spodoba”
Wyszła na deszcz, do niewielkiego sklepiku w pobliżu, który czasem jeszcze bywał czynny, po czym wróciła z tekturowym pudełkiem z dziecięcą grą planszową „Węże i drabiny”
Do dziś pamiętał zapach mokrej tektury
Grę wykonano nędznie: plansza była popękana, a maleńkie, drewniane kości tak nierówne, że nie chciały leżeć prosto
Winston patrzył na nią nadąsany, bez zainteresowania, ale matka zapaliła ogarek świecy i namówiła go, by usiedli na podłodze i zaczęli grać
Wkrótce strasznie się zapalił; krzyczał i śmiał się, gdy pionki wspinały się ochoczo na drabiny, po czym ześlizgiwały po wężach niemal do linii startu
Zagrali osiem partii, każde wygrywając cztery razy
Jego siostrzyczka, zbyt mała, żeby rozumieć zasady gry, siedziała oparta o poduszkę i śmiała się, bo oni się śmiali
Przez całe popołudnie tworzyli zgodną, szczęśliwą rodzinę, tak jak za czasów jego wczesnego dzieciństwa
Odsunął od siebie ten obraz, ewidentnie fałszywe wspomnienia
Chwilami dręczyły go takie fałszywe wspomnienia
Ale były niegroźne, póki pamiętał, że są fałszywe
Po prostu niektóre rzeczy zdarzyły się naprawdę, a inne nie zdarzyły się nigdy
Ponownie skupił się nad zadaniem szachowym
Podniósł białego skoczka i w tej samej sekundzie poderwał się jak ukłuty szpilką, wypuszczając go z palców; skoczek z trzaskiem spadł na szachownicę
Powietrze przeciął przenikliwy dźwięk trąbki
Wreszcie komunikat! Zwycięstwo! Ilekroć komunikat poprzedzano sygnałem trąbki, oznaczało to zwycięstwo
Dreszcz radości wstrząsnął wszystkimi gośćmi
Nawet kelnerzy zamarli i nadstawili uszu
Sygnał trąbki wywołał prawdziwą wrzawę
Podniecony głos, który zaczął trajkotać z teleekranu, niemal natychmiast zagłuszyły okrzyki wznoszone na zewnątrz
Wiadomość lotem błyskawicy obiegła całe miasto
Z tego, co zdołał wyłowić, Winston zorientował się, że akcja potoczyła się tak, jak sobie wyobraził: ogromna, w tajemnicy zebrana armada uderzyła niespodziewanie na tyły nieprzyjaciela; biała strzała wbiła się w ogon czarnej
Przez zgiełk dolatywały go urywki triumfalnych wieści: „Wspaniały manewr strategiczny… idealna koordynacja… całkowita klęska… pół miliona jeńców… totalna demoralizacja… opanowanie całej Afryki… koniec wojny tuż, tuż… zwycięstwo… największe zwycięstwo w dziejach ludzkości… zwycięstwo, zwycięstwo, zwycięstwo!”
Pod stolikiem nogi Winstona drgały konwulsyjnie
Nie ruszył się z miejsca, lecz w myślach gnał, pędził, przyłączał się do tłumu na zewnątrz i krzyczał z radości ile tchu w piersi
Znów spojrzał na plakat Wielkiego Brata
Kolos, który stoi na straży świata! Skała, o którą rozbijają się azjatyckie hordy! Pomyślał o tym, jak dziesięć minut temu — tak, zaledwie dziesięć minut temu — z mieszanymi uczuciami w sercu czekał na ogłoszenie klęski lub zwycięstwa
Och, nie tylko armia eurazjatycka została pokonana! Bardzo się zmienił od pierwszego dnia pobytu w Ministerstwie Miłości, lecz ostateczna, konieczna, uzdrawiająca zmiana dokonała się w nim dopiero teraz
Głos z teleekranu wciąż informował o jeńcach, łupach i rzezi, ale okrzyki na ulicy trochę przycichły
Kelnerzy wrócili do pracy
Jeden z nich zbliżył się z butelką dżinu
Winston, błogo rozmarzony, nawet nie zauważył, że napełniono mu szklankę
Nie biegł już, nie krzyczał
Znowu był w Ministerstwie Miłości
Wybaczono mu zbrodnie, duszę miał czystą jak śnieg
Siedział na ławie oskarżonych, zeznając wszystko co trzeba i wszystkich obciążając
Szedł korytarzem wyłożonym białymi kaflami, z uczuciem, że idzie w słońcu; za nim maszerował uzbrojony strażnik
Jeszcze chwila i od dawna upragniona kula rozsadzi mu mózg
Spojrzał na ogromną twarz
Zajęło mu czterdzieści lat, nim odkrył, jaki to uśmiech kryje się pod czarnym wąsem
Och, cóż za okrutna, niepotrzebna pomyłka! Och, cóż za upór i arogancja nie pozwalały mu się przytulić do miłującej piersi! Dwie pachnące dżinem łzy spłynęły mu wolno po policzkach
Ale wszystko już było dobrze, wreszcie było dobrze; walka się skończyła
Odniósł zwycięstwo nad samym sobą
Kochał Wielkiego Brata
